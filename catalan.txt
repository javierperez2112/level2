Creuem el Duero. Passem a l’altra riba pel pont Dom Luis I. Cotxes, tramvies i vianants. Des de fa uns anys arriben més turistes a la ciutat. Ho diuen els habitants i les parets: Dear tourist, minimum wage 58o euros /1 room flate to rent in Portugal 400 euros or more/ Ask your recepcionist how does (s)he live? Porto és una ciutat decadent [1] i sorprenent [2], i des de fa uns anys, com altres ciutats europees, viu immersa en el procés de turistificació.

Encara que el pont està ple de gentada, les fotos no treuen les motxilles ni mans subjectant altres mòbils: enfoquen els cellers, el perfil sense anivellar de la ciutat, les escales empinades que baixen al riu, els vaixells que voregen el riu i d’on pengen banderoles i sona una veu que explica la història d’un riu navegable. Centenars de turistes cap als cellers de vora riu, a Vila Nova de Gaia, molts amb nom anglés, senyal de la història de la creació i aprofitament d’un vi. Hem vingut per això, per saber-ne més d’una història on es barregen les nacions i la microbiologia.

La pregunta és senzilla: per què el vi de Porto és dolç?

I la resposta necessita d’una mica d’història i de microbiologia perquè, com passa amb les majories de coses, un fet s’explica, no ja des de diferents vessants del saber, sinó amb la conjunció de.

Al segle XVII, les relacions tenses entre França i Anglaterra, amb prohibicions i restriccions al comerç del vi, feu que els comerciants anglesos buscaren nous llocs on aconseguir vi. Els mercants anglesos ja eren a Porto des del 1600. Trobaren que la regió de l’Alto Douro produïa un vi que podien aprofitar per a les boques dels conciutadans. Una regió àrida, càlida, amb un paisatge escarpat i de terra poc fèrtil, amb  pissarra i esquist lliurava un vi robust i amb cos. El tranport, però, no seria fàcil: van haver d’utilitzar els vaixells (anomenats barcos rabelo, de fons pla i vela quadrada) i navegar el riu Duero fins a la ciutat portuària. Aquesta és la raó perquè el vi que naixia a les ribes del riu Duero, a més de vuitanta quilòmetres de la costa, agafà el nom de la ciutat del nord de Portugal.

El vi de Porto encara no era com el coneixem avui en dia: normalment, encara que hi ha també blanc, l’imaginem com un líquid granat, espès i dolç, servit per a les postres. És al segle XVIII quan els anglesos començaren a exportar-lo i perquè no s’acidificara durant el viatge fins a les illes britàniques, afegiren una mica de brandi al vi. Aquesta addició d’una mica d’alcohol al vi una vegada acabat el procés de fermentació no seria, però, el que definiria el vi de Porto. És, més bé, el fet que la fermentació s’ature abans per l’addició d’alcohol vínic. Aquest procés, anomenat fortificació del vi, es popularitzà a la segona meitat del segle XVIII i sobretot al segle XIX. Gràcies a l’alcohol afegit abans de deixar finalitzar la fermentació, el sucre del raïm no es transforma totalment en alcohol.

Com diuen al web de l’Insituto dos Vinhos do Douro e Porto, el vi de Porto és un vi licorós produït a la regió demarcada del Duero sota condicions derivades de factors naturals i factors humans.

Els cellers de Vila Nova de Gaia ara ofereixen tours per a turistes en anglés i portugués i un programa complet de nits de fados amb tast de vins. Tots tenen terrasses per als visitants que només volen gaudir de la dolçor granat. La gentada camina a prop de les taules amb alemanys, italians, japonesos, sota un cel plomat i els para-sols amb el nom del celler escrit en lletres grosses. Fem una foto: el cel és el peu d’una copa amb un raig de vi. Quan tornem a l’hostal, però, amb una ampolla de Porto comprada al supermercat, no preguntarem a la recepcionista com viu (amb un sou baix i un lloguer alt). Factors humans.
Imaginem a Indiana Jones entrant en un bar, però no en un antre qualsevol sinó en un situat a la frontera de Sibèria. Ara bé, Indiana no és cap ximple i s’adona que alguna cosa no quadra: hi ha gent molt rara en aquell lloc. Un d’ells té tatuatges que l’identifiquen com un soldat d’elit rus, un altre dels parroquians mira a tothom intentant endevinar les intencions dels altres i, finalment, el més desconcertant de tots ells és un senyor que sembla un acadèmic que no ha provat l’alcohol en la seva vida —creieu-me, un bar a la freda Sibèria no és lloc per a un abstemi—.  Indiana no triga en adonar-se de la situació i de sobte s’acosta al personatge amb pinta d’acadèmic, fa un acudit en rus que ningú més pot entendre i es destapa tota la història. Ara és obvi que un equip de gent malvada està buscant el mateix tresor que el nostre heroi, així que tot seguit es forma una baralla que fa volar tots els mobles del bar.

Si analitzem la situació podem treure, encara que sembli mentida, una reflexió intel·ligent. Indiana Jones s’adona que alguna cosa va malament en veure a tota aquesta gent que, en teoria, no hauria de ser-hi. És a dir, observant el context d’una situació i la diversitat de gent podem deduir què està passant. Això és una cosa que vivim en la nostra vida diària i, com no podia ser d’altra manera, també és el fonament per a moltes tècniques científiques que se centren en l’estudi de la diversitat.

Per exemple, una de les aproximacions que està revolucionant el món de la microbiologia és l’estudi de la diversitat bacteriana mitjançant noves tecnologies. No sé si em creureu però el nombre de cèl·lules que té aproximadament el vostre cos és de cent bilions, però el més sorprenent no és això, sinó que el nombre de bacteris presents en l’intestí és deu vegades superior. En el vostre cos hi ha més bacteris que cèl·lules humanes! Així que ja us podeu imaginar la gran diversitat que pot haver-hi en aquesta gegantina quantitat de bacteris. I ves amb compte estimat lector, no corris a rentar-te de forma compulsiva al bany, ja que aquests bacteris són part fonamental del teu organisme i sense ells moriries. Ara bé, el que fa gent com Daniel Martínez, investigador científic en el FISABIO (Fundació per al foment de la investigació Sanitària i Biomèdica) és estudiar quina relació pot haver-hi entre l’estat de salut d’un individu i la diversitat de bacteris que viuen dins d’ell.

En la nostra història del principi Indiana Jones només havia de mirar les cares de la gent i veure qui estava de sobres en aquell lloc, però ni tan sols el nostre heroi del fuet i el somriure seductor podria detectar a gent estranya entre mil bilions de persones. És per això que per a fer aquest tipus d’estudis de diversitat Daniel Martínez utilitza tècniques de seqüenciació massiva, però, en què consisteixen exactament?

Imaginem el nostre ADN com una immensa biblioteca amb milions de llibres de cuina, cada un té informació sobre com fer receptes tal com el nostre ADN té informació per fer-nos a nosaltres. Ara bé, tornant a la nostra biblioteca imaginària en ella podem trobar llibres amb receptes per cuinar qualsevol plat, des d’un saborós cous-cous a la llimona a un okonomiyaki japonès. Imaginem que volem copiar totes les receptes de la biblioteca: podríem posar una persona a fotocopiar els llibres però trigaríem tota una eternitat, així que el que podríem fer és posar a mil persones a fotocopiar.

Les tècniques de seqüenciació massiva que utilitza Daniel s’assemblen molt al nostre exemple de la biblioteca. Si en comptes de llibres de cuina parlem de bacteris, i en comptes de receptes parlem de gens. El que fa aquest investigador és llegir els gens que tenen tots els bacteris dins d’un intestí humà i saber a quin bacteri pertanyen, de la mateixa manera que si trobéssim una recepta d’okonomiyaki sabríem que pertany a un llibre de cuina japonès. Això ens porta al fet que Daniel, gràcies a les tècniques de seqüenciació massiva i al seu ordinador, pot saber quins bacteris hi ha dins d’un intestí.

Ara ve la part més interessant. Moltes malalties poden estar relacionades amb el tipus de bacteris que viuen al nostre cos de manera habitual, o almenys això és el que intenten demostrar en el grup on investiga Daniel. Patologies com la Malaltia de Crohn o la Síndrome de l’intestí irritable semblen estar fortament influenciades pels bacteris intestinals. Aquests científics volen aconseguir veure si hi ha relació entre quins bacteris tenen les persones i la presència de malalties. Però, per a què ens serveix tot això?

Potser les causes d’algunes d’aquestes malalties estiguin directament relacionades amb els tipus bacterians que viuen a l’intestí, i si aconsegueixen veure si aquesta relació és real comprendrem molt millor aquestes malalties, i d’aquesta manera els científics estaran més a prop de la seva curació.

Així que ja veieu, de la mateixa manera que Indiana Jones pot saber-ho tot mirant la cara d’uns quants parroquians de bar, investigadors com Daniel Martínez també podran algun dia saber-ho tot mirant dins dels nostres intestins. I tot això passa aquí, a centres d’investigació científica que estan a pocs quilòmetres de vostra casa.

Hi ha arbres que semblen inabastables. Arbres que potser només podries comprendre la seua mida si els escalares. Amunt, fins asseure’t a les branques i penjar la vista als branquillons, a la fusta, a les fulles i mirar el cel des de les altures. És una mida i un temps diferent. Els arbres de més de cent metres, els que viuen centenars o milers d’anys. Lo Parot, l’olivera mil·lenària a Catalunya o el pi Old Man, també anomenat  Matusalem, als Estats Units, un dels éssers vius més vells del món. L’aigua que puja metres i metres des de l’arrel fins a la capçada. Els arbres monumentals i singulars[i]. Molts arbres, per no dir tots, que marquen rècords tenen nom propi, no són pins ni oliveres ni sequoies, el fet monumental sembla que els hi ha fet assolir una fita més en el grau d’entitat i els diferenciem amb un nom.

El General Sherman, una sequoia gegant del Parc Nacional de les Sequoiesa Califòrnia, té una circumferència de 23,7 metres a 1,5 metres sobre el nivell del sòl. Les sequoies són dels arbres més grossos del planeta. Si un adult estén els braços a banda i banda, arriba al metro i mig, calen més de deu persones per encerclar el tronc d’aquest general. Fa anys que aquest arbre comptava amb el rècord de l’ésser viu més alt del món. Després, n’aparegueren d’altres. Una espècie d’eucaliptus, els eucaliptus gegants originaris d’Austràlia i Tasmània, Eucalyptus regnans, que poden arribar a tenir més alçada. Un eucaliptus d’aquesta espècie, anomenat l’arbre de Fergurson, segurament feia més de 130 metres a inicis del segle XIX. Però els eucaliptus són arbres de creixement ràpid, poden créixer un metre cada any, i el tronc és més feble que el de les sequoies; es desconxen fàcilment.

Des del 2007 el títol de l’arbre més alt el té una altra sequoia. Hiperió naix a Califòrnia i és una sequoia roja (i no gegant, com el General). El tità de la mitologia grega ens observa des de les altures: uns 117 metres de matèria viva en vertical.

Escriu Hoare a Leviatan o la balena, que el cervell humà no pot comprendre les mesures realment d’una balena blava o d’un catxalot. Ens hi podem aproximar. Veure aquest arbre ha de ser semblant a l’experiència de veure el llom i l’aleta caudal d’una balena a la mar. Inabastable. Els botànics que estudien els arbres a les selves amazòniques reconeixen els arbres pel tronc. Hi ha vida que no l’abasta l’ull humà, de petita o de gran. No cal anar a Califòrnia per veure sequoies gegants. El vertigen de les (des)mesures és a tocar de casa.

Si t’acostes al Montseny, només baixar de l’autobús del parc natural, a prop del llac de Santa Fe, t’atures davant la desmesura i l’estranyesa. Enormes i inabastables, tres sequoies originàries de Califòrnia. Per què hi ha aquests arbres que no són ni alzines, ni roures, ni sureres, ni pins? Què hi fan?

Durant els segles anteriors, ja s’hi havia fet ús tradicional dels recursos naturals de la muntanya del Montseny: explotacions de metall com l’argent i el plom, obtenció de pegues, brees i quitrans per a calafatar barcos i l’aprofitament forestal tradicional dels arbres autòctons. Sobretot és durant el segle XVIII, escriu Martí Boada al seu llibre El Montseny, cinquanta anys d’evolució dels paisatges, que hi ha una forta explotació ramadera i forestal del massís i degut a aquest (sobre)ús, la regressió del bosc. Però, per què hi ha sequoies autòctones de Califòrnia a una de les muntanyes més altes de Catalunya? Tot començà, d’alguna manera com els jardins botànics, per l’ús medicinal.

Torne a citar a Martí Boada: La gènesi de la introducció de coníferes exòtiques al massís té molt a veure amb la figura de Jaume Bofill i Salarich, del mas pairal de ca l’Herbolari de Viladrau, que fou apotecari de cambra de Ferran VII. La seva activitat el portaria a iniciar la plantació d’espècies exòtiques, no tant per raons de tipus forestal sinó més aviat per interessos mèdics i apotecaris.[…] Així, de la seva època procedeixen els primers exemplars d’avet de Douglas (Pseudo-tsuga menziesii) i la sequoia gegant (Sequoiadendrongiganteum), que trobem al Montseny.

Més tard, i aquí ve el motiu de per què trobem aquestes tres sequoies quan baixem de l’autobús del parc, hi ha plantacions d’arbres exòtics lligades a les segones residències de burgesia urbana que primer van entendre llur plantació com a ornament del jardí de les antigues masies. Hi ha moltes segones residències al Montseny i amb elles, continuà la introducció d’arbres al·lòctons:  l’avet roig,  el pinsap, l’avet groc, l’avet del Caucas, la sequoia roja.

Les coníferes gegants de Santa Fe són de la mateixa espècie que el General Sherman, Sequoia dendrongiganteum, sequoies gegants, i estan lligades a Can Casades, una casa modernista construïda al 1900 com a residència d’estiu. Segurament al cap de pocs anys de construir aquella casa, la família va plantar les sequoies. Ara l’edifici és un centre d’informació del parc natural. El seu jardí, part de la muntanya, començà amb aquestes sequoies? En realitat, en van plantar quatre i no tres, a una la va matar un llamp.

No pots abraçar les sequoies a Santa Fe. T’hi agafes a l’escorça fibrosa i mires cap a dalt: superen els quaranta metres d’alçada. Per evitar l’efecte de nous llamps, es troben a més de mil metres del nivell del mar, tenen com parallamps a les capçades. L’aigua recorre quaranta metres en vertical. Les tres sequoies haurien de viure anys i panys.

A Amèrica del Nord hi ha sequoies travessades per carreteres, sequoies que ni vint persones agafades, amb els braços ben estirats, les envolten. Poden viure milers d’anys. L’escorça és gruixuda i plena de tanins que els protegeixen dels insectes i dels incendis. Perquè com la surera, les sequoies estan adaptades al foc. Tanmateix, l’estrès hídric continuat i l’augment de la població de certs insectes, fa més vulnerables les sequoies. Enguany, en un article al The Guardian, parlaven de com morien per la combinació letal de sequera, foc i atac d’escarabats. «Haurien de durar, almenys, cinc-cents anys més», diu l’encarregada del benestar de les sequoies de dos parcs nacionals americans.

Les urbanitzacions i desforestacions, la falta de protecció al usos tradicionals de la muntanya, han canviat la periodicitat del foc i moltes de les plantes adaptades a aquest fenomen natural no n’estaven preparades. Els hi ha faltat temps.

[i] L’adjectiu monumental s’aplica específicament als arbres que compten amb la figura de protecció que varia d’una administració a altra. En essència, arbre monumental i singular és el mateix. Arbres que destaquen del conjunt per raons culturals, paisatgístiques, etc.
Catalunya (occità: Catalonha) és un país constituït com a comunitat autònoma espanyola situat a la Mediterrània occidental. Se situa a la costa nord-est de la península Ibèrica i limita al nord amb Andorra, així com amb Occitània i la Catalunya Nord, a l'estat francès, a l'oest amb l'Aragó, al sud amb el País Valencià i a l'est amb el mar Mediterrani. Catalunya és la part més extensa del territori històric i cultural del Principat de Catalunya i és un dels territoris pertanyents a l'àmbit lingüístic dels Països Catalans.[1] El novembre de 2023 tenia una població estimada de 8.005.784 habitants (segons l'IDESCAT).[2]

El territori que actualment es coneix com a Catalunya va ser una possessió de l'Imperi Romà que va passar a mans dels gots i dels alans en el segle v. Els musulmans la van conquerir l'any 712, però en van ser expulsats de la riba nord del Llobregat a les darreries del mateix segle i el començament del següent amb el suport de Carlemany, llavors rei dels francs, qui va crear una sèrie de comtats fronterers per administrar-la.[3][4] Amb el temps, els comtes francs van convertir Catalunya en un territori independent[5] que es va confederar el 1137 amb la Corona d'Aragó,[6] com que era una unió dinàstica cada país va conservar el seu poder polític i adminidtratiu. La corona d'Aragó va acabar la conquesta dels territoris musulmans de Catalunya el 1154.[7] La Corona d'Aragó, posteriorment es va unir a la Corona de Castella el 1476, com a conseqüència del casament d'Isabel i Ferran, els reis catòlics. Va conservar les seves institucions autònomes de govern fins a l'acabament de la Guerra de Successió Espanyola[8] el 1714. Uns anys després del seu desmembrament per la cessió al Regne de França del comtat del Rosselló i part del de la Cerdanya.[9] El 1978, va recuperar autonomia i es va constituir com a comunitat autònoma del Regne d'Espanya. El 27 d'octubre de 2017 el Parlament de Catalunya va proclamar la República Catalana,[10][11] que no es va fer efectiva ni va aparèixer al DOGC,[12] però va comportar l'aplicació de l'article 155 pel govern espanyol durant 218 dies.[13]

El Parlament de Catalunya, recollint el sentiment i la voluntat de la ciutadania de Catalunya, ha definit Catalunya com a nació d'una manera àmpliament majoritària en el Preàmbul de l'Estatut d'autonomia.[14] Tanmateix, la Constitució espanyola, en l'article segon, reconeix la realitat nacional de Catalunya com a nacionalitat.[15]

La capital n'és Barcelona[16] i té un total de 947 municipis. Dos terços de la població viuen a la regió metropolitana de Barcelona.

La llengua pròpia de Catalunya és el català, excepte a la Vall d'Aran on ho és l'aranès. Tant el català com el castellà, llengua oficial de l'Estat espanyol, són oficials en tot el territori. L'occità, denominat aranès a la Vall d'Aran, és també oficial a Catalunya. Generalment els catalans són bilingües i parlen les dues llengües principals encara que difereixen respecte a l'idioma que tenen per llengua materna. Segons les dades de 2013, el 99,7 % dels catalans sap parlar castellà mentre que el 80,4 % sap parlar català.[17] A més, l'ús per cada parlant d'un o un altre idioma depèn amb freqüència de l'àmbit social en el qual s'expressi. Segons les dades de l'Institut d'Estadística de Catalunya, el 36 % dels catalans utilitza el català com a llengua habitual, el 46 % el castellà, el 12 % ambdues i el 0,03 % l'aranès. El 6 % de la població resident de Catalunya utilitza habitualment altres llengües.[18]

Toponímia i etimologia

El topònim Catalunya i l'ètnic català apareixen per primera vegada en la Història documentats en un context militar i de guerra. És en el Liber maiolichinus de gestis Pisanorum illustribus, una epopeia medieval llatina escrita a Pisa entre el 1117 i el 1125, que narra la croada militar de pisans, catalans i occitans contra la taifa musulmana de Balears. En el text s'anomena a Ramon Berenguer III com a dux catalanensis (duc català) com a cabdill que lidera els catalanicus hostes (exèrcits catalans) i els catalanicus heros (herois catalans), i s'anomena a la seva pàtria com Catalania (Catalunya). Biblioteca Universitaria di Pisa, ms. 723, f. 40
El nom de Catalunya, com a tal, es va començar a utilitzar a mitjan segle xii per designar un conjunt de comtats fronterers que es van desvincular, gradualment, de la tutela franca fins a esdevenir sobirans, als quals sovint hom ha anomenat amb el terme poc acurat de Marca Hispànica. L'origen del mot Catalunya encara és incert i obert a interpretacions. Una teoria és que deriva de fa referència a la presència de nombrosos castells,[19] i que hauria evolucionat del terme castlà, el governador d'un castell.[20][21] D'acord amb aquesta teoria, el terme «castellà» en seria anàleg. Una altra teoria suggereix que Catalunya prové de Gotholàndia, és a dir, la terra dels gots;[22] de fet, els francs sovint anomenaven el territori català com a Gòtia.

Hom també ha volgut relacionar el terme amb Talunya o Taluniya, una localitat musulmana a la regió d'Ath-Thaghr al-Alà pròxima a Lleida. És esmentada per l'historiador i geògraf musulmà Al-Udhrí (1002 – ca. 1085)[23][24] en la seva obra Tarsi al-akhbār. Segons aquest, estava situada a mitjan camí entre Lleida i Osca, fet que porta molts experts a identificar-la amb Montsó.[23][24] Es tractaria d'un nom d'origen ibèric.[24] Durant l'època sarraïna disposà d'una fortificació o castell (qalat en àrab), que donà qalat Talunya o, usant la contracció qa- per referir-se a castell, qa Talunya ('castell de Talunya').[24] Segons aquesta hipòtesi, els àrabs anomenarien els habitants de la Gòtia com 'els que viuen més enllà de qa Talunya'. L'origen àrab, a través d'un topònim iber, podria explicar la falta de correspondència exacta entre el gentilici català i el topònim Catalunya.[23][24] L'historiador Joan Vernet i Ginés sosté aquesta tèsi.[25]

Altres teories suggereixen que prové d'un mític príncep germànic, Otger Cataló, tal com diu una llegenda, o ho relacionen amb la tribu gal·la dels catalauns, o el fan venir dels lacetani, tribu que habitava les terres del Bages i l'Anoia, i que per influència italiana hauria evolucionat a catelans i d'aquí a catalans, tal com proposà Joan Coromines.[26]

El concepte Principat de Catalunya és un terme jurídic (en llatí principatus) que aparegué al segle xiv per indicar l'entitat política sota jurisdicció de les Corts Catalanes, el sobirà del qual (en llatí, princeps) era el comte de Barcelona, el qual des de la segona meitat del segle xii era també rei d'Aragó. Tot i no posseir formalment el títol de regne, el Principat de Catalunya es trobava jurídica i institucionalment equiparat amb els altres estats de la Corona d'Aragó, particularment amb els regnes d'Aragó i de València,[27] els quals tenien com a únic nexe comú la figura del monarca.[28][29]

Història
Article principal: Història de Catalunya

El 1714 la radicalització política catalana accentuà els plantejaments republicans. L'opúscle Lealthad Catalana publicat el 1714 sostenía que a la Nació només la representen les Corts, soles, com a reunió dels tres braços, sense la necessària presència del rei: «Solo las resoluciones que se toman en cortes de un reyno o provincia son las que se atribuyen a la Nación […], que sólo se representa en sus braços unidos. Toda la Nación Cathalana, junta en sus Braços, resolvió el defenderse por el rey, en cuyo dominio estava […]»[30]
La història de Catalunya, tant al nord com al sud dels Pirineus es pot dividir en les següents etapes:

Història geològica de Catalunya
Prehistòria a Catalunya
Període iber a Catalunya
Període romà a Catalunya
Període visigot a Catalunya
Edat mitjana de Catalunya
Edat moderna de Catalunya
Història contemporània de Catalunya
Segle XX a Catalunya
El territori que ocupa Catalunya fou conquerit per l'Imperi Romà el 218 aC i formà part de la província Tarraconense; al segle v la Tarraconense fou conquerida pels gots i formà part del Regne de Toledo. El 712 els musulmans derrotaren els gots i ocuparen la Tarraconense, però a finals d'aquell mateix segle en foren expulsats de la part nord pels francs amb el suport de Carlemany.[3][4] La Gòtia franca fou organitzada en comtats, que a l'extinció de la dinastia carolíngia no renovaren el vassallatge a la nova dinastia reial franca. El comte de Barcelona va apoderar-se de diversos comtats i el 1137 es casà amb Peronella, filla del rei d'Aragó, constituint una unió dinàstica entre ambdós llinatges. Alfons el Cast, el primer a ser rei d'Aragó i comte de Barcelona, unificà políticament l'heterogeni grup de comtats catalans que estaven sota la jurisdicció mitjançant tres documents de caràcter legislatiu, jurídic i cultural: els Usatici Barchinonae (Usatges de Barcelona), el Liber domini regis (Llibre del domini del rei), i la Gesta Comitum Barchinonensium (Gestes dels comtes de Barcelona), documents que configuraren Catalunya com un estat medieval[31] amb un corpus legislatiu i judicial unificat, uns referents culturals comuns, i unes fronteres que foren definides com «la terra que va des de Salses fins a Tortosa i Lleida» («de Salsis usque Dertusam et Ilerdam cum suis finibus»).[32] Administrativament Catalunya fou articulada mitjançant una estructura jurisdiccional d'àmbit territorial, les vegueries,[33] al capdavant de les quals hi havia un representant de l'autoritat reial, el veguer. La fundació de Catalunya com a estat es veu representada per l'aparició del terme Cathalonia en la documentació legal de la cancelleria del rei d'Aragó,[32] que passà de tenir la mera i vaga accepció geogràfica anterior a esdevenir la denominació oficial d'un espai polític i ètnic definit.

El 1319 el rei Jaume el Just consagrà la «Unió» indissoluble d'Aragó, València i Catalunya, transformant la unió dinàstica en una imperfecta però efectiva federació d'estats[34] anomenada Corona d'Aragó[6][35] respectant les singularitats de cada territori i desenvolupant-hi una estructura política equivalent i similar entre si: Parlaments, Generalitats i sistema constitucional.[32] La unió dinàstica del Casal d'Aragó amb la Dinastia Trastàmara[36] i la Dinastia dels Habsburg no alterà el sistema constitucional dels estats de la Corona d'Aragó. El 1640 el projecte centralista del comte duc d'Olivares desencadenà la Guerra dels Segadors, que acabà ocasionant la separació del regne de Portugal i pèrdua per cessió al Regne de França dels Comtats de Rosselló i Cerdanya.[9] L'entronització de la Dinastia borbònica desencadenà la Guerra de Successió Espanyola[8] a escala europea i a causa dels continus conflictes entre els funcionaris de Felip V i els funcionaris de la Corona aragonesa, va créixer a Catalunya un sentiment de suport a l'Arxiduc Carles convertí el conflicte en una guerra interna entre els estats de la Monarquia Catòlica.[37] La guerra acabà amb la cessió d'estats hispànics d'Itàlia, de Flandes, de Menorca i Gibraltar, i la imposició de l'absolutisme borbònic amb els Decrets de Nova Planta. L'assimilació de la Corona d'Aragó per la Corona de Castella fou l'inici de l'estat-nació espanyol, que continuà mitjançant la imposició de les característiques de l'ètnia dominant, en aquest cas la castellana, sobre les de les altres ètnies, esdevingues minories nacionals a assimilar mitjançant polítiques nacionalistes.[38][39]


Resolució de la Constitució de la República Catalana pel Parlament de Catalunya el 27 d'octubre del 2017
El col·lapse de l'Antic règim absolutista al llarg del segle xix i l'establiment de règims lliberals no suposà la recuperació del sistema constitucional propi de Catalunya i dels altres estats de la Corona d'Aragó, sinó que consagraren el Regne d'Espanya com un règim polític centralitzat. Al llarg del segle xx s'assajaren diferents mètodes de descentralització administrativa com la Mancomunitat de Catalunya o la Generalitat republicana, però no fou fins a la promulgació de la Constitució Espanyola de 1978 i l'aprovació de l'Estatut d'Autonomia quan es consolidà l'actual sistema espanyol de delegació politicoadministrativa en les comunitats autònomes. L'Estatut d'Autonomia de Catalunya de 2006 estatueix en el seu preàmbul que «el Parlament de Catalunya, recollint el sentiment i la voluntat de la ciutadania de Catalunya, ha definit Catalunya com a nació», tot i que la vigent Constitució espanyola limita el reconeixement de la realitat nacional de Catalunya al d'una nacionalitat històrica.[15]

La sentència de l'estatut de 2010, entre d'altres, va revifar el sentiment independentista i va ser el detonant per activar un procés independentista català, que va celebrar manifestacions multitudinàries el 2010, 2012, 2013, 2014, fins que les eleccions al Parlament de Catalunya de 2015 van donar lloc a un Parlament amb majoria absoluta independentista. El President de la Generalitat Carles Puigdemont va convocar un Referèndum d'autodeterminació que es va celebrar l'1 d'octubre de 2017 i va donar més d'un 90 % de vots a favor del sí. Pocs dies després va fer una declaració parcial d'independència, a l'espera d'una mediació internacional.[40] Finalment el 27 d'octubre de 2017 el Parlament de Catalunya va aprovar la Proclamació de la República Catalana que va quedar sense efecte per l'aplicació de l'Article 155 de la Constitució espanyola.[41]

Geografia física
Article principal: Geografia de Catalunya
Catalunya té una superfície aproximada de 32 000 km². Limita al nord amb Andorra (65,3 km) i França—el Departament dels Pirineus Orientals, de l'Arieja i de l'Alta Garona—(315 km), a l'oest amb l'Aragó (359,9 km), al sud amb el País Valencià (52,9 km) i a l'est amb la Mar Mediterrània. La seva situació geogràfica ha afavorit, des de temps medievals, una relació propera i intensa amb la resta dels països mediterranis i alhora amb l'Europa continental.

Aproximadament el 28,7 % del sòl de Catalunya es dedica als conreus; el 15,7 % són prats i pastures, l'1 % correspon a rius; el 43,4 % a boscos, el 6,7 % a àrees urbanes o urbanitzables, i el 4,6 % a altres activitats no especificades.[42]

Vegeu també: Llista de rius de Catalunya, Llista de platges de Catalunya, i Llista de muntanyes de Catalunya
Topografia
Catalunya té una diversitat geogràfica molt marcada, tenint en compte la superfície relativament petita del seu territori. La geografia està condicionada pel litoral mediterrani, aquest, amb 580 quilòmetres de costa, i les grans unitats de relleu dels Pirineus al nord. El relleu català presenta, a grans trets, tres unitats morfoestructurals generals:[43]

els Pirineus: la formació muntanyosa que connecta la península Ibèrica amb el territori continental europeu, i situats al nord de Catalunya;
el Sistema Mediterrani Català o les Serralades Costaneres Catalanes: una alternança d'elevacions i planes paral·leles a la costa mediterrània; i
la Depressió Central Catalana: unitat estructural que configura el sector oriental de la Vall de l'Ebre.

Pedraforca

Els Encantats, dos pics emblemàtics dels Pirineus i l'estany de Sant Maurici.

Montserrat
Els Pirineus catalans representen gairebé la meitat, en longitud, de tot el Pirineu, ja que s'estén per més de 200 km. Tradicionalment s'ha diferenciat el Pirineu Axial, el principal del Prepirineu (meridional al territori català) i que són formacions muntanyoses paral·leles a les serralades principals però amb altituds menors, menys escarpades i d'una formació geològica diferent. Ambdues unitats són més amples a l'occident que no pas a l'orient, on es presenten els pics més elevats. L'elevació més alta de Catalunya, que es troba al nord de la comarca de Pallars Sobirà, és la Pica d'Estats amb 3143 m, seguida del Puigpedrós (2914 m) i el Puigmal (2910 m) tots dos a la frontera amb França. Al Prepirineu hi destaquen diverses serralades com la serralada del Cadí o la de Pedraforca.

El Sistema Mediterrani Català té la seva base en dues serralades més o menys paral·leles amb la costa, en una orientació del nord-oest cap al sud-oest. Aquestes dues serralades són la Serralada Litoral i la Serralada Prelitoral. La Serralada Litoral és de menor extensió i amb altituds menors, mentre que la Serralada Prelitoral és major tant en extensió com en altitud. Dins el sistema es troba una sèrie de terres planes, les entitats majors de les quals formen la Depressió Litoral i la Depressió Prelitoral. La Depressió Litoral se situa a l'est de la Serralada Prelitoral cap a la costa. La Depressió Prelitoral, per contra, se situa a l'interior, entre les dues serralades, i constitueix la base de les terres planes del Vallès i el Penedès. Altres planes majors són la Depressió de la Selva i la Plana de l'Empordà, majoritàriament a les comarques de la Selva i l'Alt i el Baix Empordà respectivament. Finalment, el Sistema també inclou la Serralada Transversal i el Subpirineu,[44] que són formacions tardanes al nord de la Serralada Prelitoral i amb contacte amb els Pirineus i Prepirineus que originen altituds mitjanes i, en el cas de la primera, volcans a l'àrea de la Garrotxa, la principal zona volcànica del camp volcànic català.

La Depressió Central Catalana és una plana situada entre els Pirineus i la Serralada Prelitoral. Les comarques del sud de la província de Lleida i les centrals de Barcelona ocupen aquest territori. Les terres de la Depressió se situen entre els 200 i els 600 m d'altitud. Les planes i les aigües que descendeixen dels Pirineus han fet que el territori sigui fèrtil pels camps de conreu i s'hi han construït nombrosos canals d'irrigació.

Hidrografia
Gairebé la totalitat de Catalunya pertany a la conca mediterrània. La xarxa hidrogràfica catalana està integrada per dues conques hidrogràfiques importants, la de l'Ebre i les conques internes de Catalunya, totes desguassant a la Mediterrània. A més, hi ha la conca de la Garona que desemboca a l'oceà Atlàntic, però només abasta l'1,73 % del territori català.


L'Ebre a Miravet
La xarxa hidrogràfica es pot dividir en dos sectors, un de vessant occidental o de l'Ebre i un de vessant oriental format per rius menors que desemboquen a la Mediterrània al llarg del litoral català. El primer aporta una mitjana de 18 700 hm³/any, mentre que la segona només aporta una mitjana de 2020 hm³/any. La diferència és deguda a la gran aportació de l'Ebre, del qual el Segre és un important tributari. A Catalunya hi ha, a més a més, una relativa riquesa d'aigües subterrànies, tot i que també existeix la desigualtat entre comarques, atesa l'estructura geològica complexa del territori.[45] Als Pirineus catalans hi ha molts estanys petits, restes de l'època glacial. El major n'és el de Banyoles.

La costa catalana és gairebé rectilínia, amb una longitud superior als 500 km i amb pocs accidents geogràfics—els més rellevants són el cap de Creus i el golf de Roses al nord, i el delta de l'Ebre al sud. On la Serralada Litoral se submergeix dins el mar, ho fa en dos segments, un entre l'Estartit i la població de Blanes (la costa Brava) i més al sud, les costes de Garraf.[46]

Clima
Article principal: Clima de Catalunya

Els climes de Catalunya:
  Clima atlàntic
  Clima alpí
  Clima mediterrani de muntanya alta
  Clima mediterrani de muntanya mitjana
  Clima mediterrani litoral
  Clima mediterrani continentalitzat
Catalunya gaudeix d'un clima mediterrani temperat propi de la seva latitud a l'hemisferi septentrional. Tot i així, atesa la seva variada topografia, hi ha una diversitat de climes i trets particulars.[45] Les temperatures mitjanes anuals oscil·len des del 0 °C als Pirineus, fins als 17 °C a la costa del sud; les temperatures màximes poden arribar als 43 °C (a les Garrigues), i les mínimes als -30 °C (als Pirineus).[45]

Quant a la pluviositat, Catalunya pot dividir-se en dues regions:


Imatge de satèl·lit de Catalunya a l'hivern (març de 2010).
la Catalunya humida, integrada pels Pirineus, els Prepirineus, el Subpirineu i alguns illots muntanyosos de la serralada Prelitoral, on la pluviositat és superior als 700 mm anuals; i
la Catalunya seca; la resta del territori, on la pluviositat és inferior als 700 mm anuals.
La pluviositat té una tendència equinoccial. Al mediterrani, els estius són secs i hi ha pluges primaverals. Als Pirineus, les precipitacions hi són abundants durant maig i juny, i els estius, en general, són humits.

En considerar tant les temperatures com la pluviositat, Catalunya es divideix en tres grans dominis climàtics:[45]

un de clima alpí (als alts Pirineus);
un de clima atlàntic (a la conca de la Garona);
i un de clima mediterrani (la resta del territori), que se subdivideix en una àrea de muntanya alta i una de muntanya baixa.
Protecció de la natura
Vegeu també: Vegetació de Catalunya i Parcs naturals de Catalunya
El 1990 el govern català va crear el Consell de Protecció de la Natura, un òrgan consultiu en matèria de protecció de la natura i del paisatge, amb el propòsit de conèixer, estudiar, protegir i gestionar el medi natural català. Existeixen onze parcs naturals a Catalunya: el Parc Natural de l'Alt Pirineu, Aiguamolls de l'Empordà, el Parc Natural del Cadí-Moixeró, el Cap de Creus, els Ports, el Delta de l'Ebre, Parc Natural del Montseny, Montserrat, Sant Llorenç del Munt, la Serra de Montsant i la Zona volcànica de la Garrotxa; un parc nacional, Aigüestortes i Estany de Sant Maurici; una reserva natural, la Delta del Llobregat; i una reserva marina, les Illes Medes.

Fauna
Article principal: Fauna de Catalunya

Les perdius xerres són uns dels ocells comuns a Catalunya.
La fauna de Catalunya es compon a grans trets d'una combinació d'una minoria d'animals endèmics de la regió i una majoria d'animals que també estan presents en altres indrets. Gran part del Principat de Catalunya gaudeix d'un clima mediterrani (exceptuant les regions de muntanya), cosa que fa que molts dels animals que hi viuen estiguin adaptats als ecosistemes mediterranis. Les activitats humanes han posat en perill la biodiversitat animal de Catalunya, posant algunes espècies en perill i extingint-ne altres, com ara el llop gris o probablement l'os bru. D'altra banda, el govern també ha delimitat zones protegides per tal de conservar la riquesa natural de Catalunya.

Biodiversitat
Catalunya és un mostrari de paisatges europeus a petita escala. Poc més de 30 000 km quadrats allotgen una gran varietat de substrats, sòls, climes, orientacions, altituds i distàncies al mar. El conjunt és d'una gran diversitat ecològica, i d'una notable riquesa de paisatges, hàbitats i espècies. Hi ha més de 600 tipus d'hàbitats naturals i seminaturals. Un 65 % del territori manté un alt grau de naturalitat, però alhora és molt vulnerable, per les pressions a què està sotmès. Més de 7 milions d'habitants es concentren en el 30 % del territori principalment al litoral. A una intensa activitat agrícola, ramadera i industrial, s'hi afegeix una gran afluència turística –més de 20 milions de visitants anuals-, una alta taxa d'urbanització dispersa i una densa xarxa d'infraestructures viàries. La pressió que genera aquest model de vida fa que la petjada ecològica del país superi amb escreix la superfície administrativa.[47]

Política i govern
Article principal: Política i govern de Catalunya
La Generalitat de Catalunya

Palau de la Generalitat

Parlament de Catalunya.
La comunitat autònoma de Catalunya exerceix el seu autogovern que la constitució espanyola li garanteix com a nacionalitat. La norma institucional bàsica de Catalunya és l'Estatut d'Autonomia. D'acord amb aquest, l'autogovern de Catalunya s'organitza políticament en l'administració de la Generalitat de Catalunya. La Generalitat de Catalunya està formada per diverses institucions de govern, entre elles:[48]

el Parlament de Catalunya: el poder legislatiu del govern català; al parlament es realitza el debat polític i es controla i impulsa l'acció política i de govern. Entre les seves potestats, el Parlament aprova els pressupostos de la Generalitat. Està constituït per un mínim de 100 diputats i un màxim de 150, elegits per representació proporcional amb llistes de partits tancades, per un termini de quatre anys;
la Presidència de la Generalitat, encapçalada pel president. El president és la més alta representació de la Generalitat i alhora de l'Estat espanyol a Catalunya. La seva funció és dirigir les accions del Govern; per tant és el representant del poder executiu de Catalunya; i
el Govern o Consell Executiu és l'òrgan superior col·legiat que dirigeix l'acció política i l'administració de la Generalitat. El Govern està presidit pel president de la Generalitat, el conseller primer i els altres consellers. D'acord amb aquest, les competències principals del Govern són en l'àmbit de l'educació, la sanitat i la cultura. El finançament de la Generalitat és regulat per la Llei Orgànica de Finançament de les Comunitats Autònomes i per l'Estatut d'Autonomia de Catalunya.
A més d'aquestes institucions, les altres institucions de la Generalitat són totes les que creï el Parlament mateix. Com a òrgans de garantia i control, en l'actualitat formen part de la Generalitat, el Síndic de Greuges, el garant dels drets i les llibertats dels ciutadans, la Sindicatura de Comptes de Catalunya que controla els comptes econòmics de les institucions públiques de Catalunya, i el Consell de Garanties Estatutàries, que vetlla per l'adequació a l'Estatut i a la Constitució de l'Estat espanyol de les disposicions de la Generalitat.

La màxima institució del poder judicial a Catalunya recau sobre el Tribunal Superior de Justícia, segons l'Estatut del 2006. Les competències del Tribunal Superior de Justícia inclouen conèixer els recursos i procediments en els diversos ordres institucionals i tutelar els drets reconeguts per l'Estatut. En tot cas, és competent en els ordres jurisdiccionals, civil, contenciós administratiu i social, i en els altres que es puguin crear en el futur.


El retrat oficial de Carles Puigdemont, el 130è President de la Generalitat.
El Govern és part integrant de la Generalitat de Catalunya. La capital i seu del Govern és la ciutat de Barcelona. El President de la Generalitat entre 1980 i 2003 ha estat Jordi Pujol i Soley, de Convergència i Unió, que fou seguit per Pasqual Maragall i Mira, del Partit dels Socialistes de Catalunya, entre el 2003 i el 2006, per José Montilla Aguilera, entre el 2006 i finals del 2010, també del Partit dels Socialistes de Catalunya, seguit d'Artur Mas i Gavarró, de Convergència i Unió, entre el 2010 i el 2016. Després de les eleccions del 27 de setembre del 2015, un cop constituït el nou Parlament, el 10 de gener va ser elegit nou president Carles Puigdemont i Casamajó, de Junts pel Sí. El 27 d'octubre del 2017, el Senat d'Espanya va votar a favor l'aplicació del article 155 de la Constitució Espanyola, destituint el president Puigdemont i tot el seu govern. Oficialment, la Generalitat va restar sense president, però Puigdemont va conservar el títol de president a l'exili. El 14 de maig del 2018, Joaquim Torra i Pla, independent de Junts per Catalunya, va ser investit president de la Generalitat seguint les eleccions del 21 de desembre del 2017, convocades pel govern de l'estat espanyol.


Policia de la Generalitat –Mosso d'Esquadra– amb uniforme de gala, saludant al president Artur Mas.
Forces de seguretat i justícia
Article principal: Mossos d'Esquadra
Catalunya també disposa d'una policia pròpia, els Mossos d'Esquadra, la força de policia civil més antiga d'Europa, els orígens de la qual es remunten al segle xviii. Des de 1980 està sota les ordres de la Generalitat, i des del 1994 fins al 2008 va fer un procés de desplegament substituint a la Guàrdia Civil i a la Policia Nacional, cossos dependents directament del Ministeri de l'Interior d'Espanya. L'Estat, però, conserva un nombre limitat d'agents a Catalunya per exercir altres funcions específiques: vigilància dels ports, aeroports, costes, fronteres, duanes, règim general d'estrangeria, documents d'identitat, tràfic d'armes i explosius, protecció fiscal de l'Estat i d'altres funcions que la Constitució estableix.

També en l'àmbit de la seguretat, existeixen en les localitats més importants les Policies Locals, que són cossos policials depenent dels Ajuntaments. En aquests moments existeixen aproximadament 200 d'aquests cossos. Cada Policia Local, també denominat en alguns municipis Policia Municipal (per exemple al Vendrell) o Guàrdia Urbana (per ex. a Barcelona o Reus), és un institut armat, de naturalesa civil amb estructura i organització jerarquitzada.

La vegueria, una nova divisió territorial, es defineix com un àmbit territorial específic per a l'exercici del govern intermunicipal i de cooperació local amb personalitat jurídica pròpia, i és la divisió territorial que ha adoptat la Generalitat, d'acord amb l'Estatut del 2006, per a l'organització territorial dels seus serveis. També gaudeix d'autonomia per a la gestió dels seus interessos. L'administració de les vegueries correspon als Consells de Vegueries que van substituir les diputacions.

Actualment hi ha vuit vegueries:

vegueria de l'Alt Pirineu: Alta Ribagorça, Alt Urgell, Cerdanya, Pallars Jussà i Pallars Sobirà;
vegueria de Barcelona: Baix Llobregat, Barcelonès, Maresme, Vallès Oriental i Vallès Occidental;
vegueria del Camp de Tarragona: Tarragonès, Alt Camp, Baix Camp, Conca de Barberà i Priorat;
vegueria de Girona: Alt Empordà, Baix Empordà, Garrotxa, Gironès, Pla de l'Estany, Selva i Ripollès;
vegueria Central: Bages, Berguedà, Moianès, Osona i Solsonès;
vegueria de Lleida: Garrigues, Noguera, Segarra, Segrià, Pla d'Urgell i Urgell;
vegueria de les Terres de l'Ebre: Baix Ebre, Montsià, Ribera d'Ebre i Terra Alta;
vegueria del Penedès: Alt Penedès, Anoia, Baix Penedès, Garraf.
També hi ha la regió històrica de l’Alt Ter que històricament ha conformat les comarques d’Osona, el Lluçanès i el Ripollès. Aquesta regió ha estat reclamada perquè sigui una futura vegueria.
Comarques
Comarques de Catalunya

Anoia
Bages
Segarra
Solsonès
Conca
de Barberà
Lluçanès
Moianès
Osona
Berguedà
Cerdanya
Alt Urgell
Pallars
Sobirà
Vall
d'Aran
Alta
Ribagorça
Pallars
Jussà
Noguera
Urgell
Pla
d'Urgell
Segrià
Garrigues
Alt
Penedès
Baix
Llobregat
Barcelonès
Vallès
Occidental
Maresme
Vallès Oriental
Ripollès
Garrotxa
Alt Empordà
Pla de
l'Estany
Gironès
Selva
Baix
Empordà
Garraf
Baix
Penedès
Tarragonès
Alt
Camp
Baix
Camp
Priorat
Ribera
d'Ebre
Terra
Alta
Baix Ebre
Montsià
França
Andorra
Aragó
País Valencià
Mar Mediterrània
Finalment, les comarques són entitats integrades per municipis per a la gestió de les seves competències i serveis locals. L'actual divisió comarcal té el seu origen en un decret de la Generalitat de Catalunya de 1936 en vigència fins al 1939 quan seria suprimida pel franquisme. El 1987 la Generalitat tornà a adoptar aquesta divisió territorial i el 1988 s'hi afegiren tres noves comarques, afegint-ne una més el 2015, i una altra el 2023. Actualment n'hi ha 43.

L'Aran
L'Aran, considerada des del 21 de gener de 2015 com a entitat territorial singular i realitat nacional occitana per la nova Llei d'Aran, disposa d'un règim jurídic especial amb autonomia per ordenar i gestionar els afers públics del seu territori. La seva institució de govern és el Conselh Generau, format pel Síndic, el Plen des Conselhèrs e Conselhères Generaus i la Oïdoria de Compdes. El síndic hi és la més alta representació i l'ordinària de la Generalitat a l'Aran. La llengua pròpia de l'Aran és l'occità, anomenat aranès a la vall, que també és oficial a Catalunya.

Economia
Article principal: Economia de Catalunya
Indicadors econòmics
Infotaula economia paísEconomia

Mapa geogràfic de Catalunya Modifica el valor a Wikidata
Moneda	euro Modifica el valor a Wikidata
Estadístiques
PIB nominal	170 450 milions d'euros
RNB per càpita	n/a
Taxa d'atur	13,4% (2017)
IDH	0,904 Modifica el valor a Wikidata (2016) Modifica el valor a Wikidata
Socis comercials
Exportacions	42 087 milions d'euros

Importacions	67 748 milions d'euros

Nota: dades monetàries en dòlars (US$)
Catalunya és un país de tradició industrial des del segle xix. En l'actualitat la indústria, el turisme i els serveis són els principals sectors econòmics de Catalunya. El creixement mitjà anual del període 1995-2004 en termes reals va ser inferior a la mitjana espanyola. No obstant això, el 2005 va créixer un 3,3 %, el mateix percentatge que la mitjana espanyola i per damunt la mitjana europea. Segons les mateixes fonts, Catalunya es troba a la quarta posició de la classificació de comunitats segons llur Producte Interior Brut per capita en paritat de poder adquisitiu i aporta el 18,8 % del PIB total d'Espanya, 25,5 % del sector industrial del PIB i el 17,5 % del sector dels serveis.[52]

Durant el 2008, el creixement del PIB de Catalunya ha anat minvant de forma molt clara, passant del 3,6 % d'evolució interanual durant el 2007, a 2,5 % el primer trimestre i a 1,5 % el segon trimestre.

Com a percentatge del total espanyol, les exportacions d'alta tecnologia de Catalunya representaren, el 2005, el 34,6 %. El mateix any les importacions de Catalunya van representar el 29 % del total espanyol i les exportacions el 26,8 %. De les despeses per a la recerca i el desenvolupament de l'Estat, el 22,8 % es van realitzar a Catalunya.

Catalunya és la primera destinació turística d'Espanya; el 2005 va rebre 13,2 milions de turistes entre gener i novembre, equivalent al 25,3 % de tots els turistes que van arribar a Espanya, un increment del 12,7 % en un any. Les principals destinacions turístiques de Catalunya són la ciutat de Barcelona i les platges de Costa Brava, les platges de Costa Barcelona des de Mataró a Vilanova i la Geltrú i les platges de Costa Daurada a Tarragona, així com els Pirineus amb 10 estacions d'esquí: Vaquèira-Beret, La Molina, Espot Esquí, La Masella, Port Ainé, Vall de Núria, Boí Taüll, Port del Comte, Rasos de Peguera, Tavascan Pleta del Prat i Vallter 2000.

El preu de l'habitatge a Catalunya és el segon més alt d'Espanya, després de Madrid. El 2005 es pagaven 3397 euros per metre quadrat. No obstant això, per ciutat, Barcelona és la ciutat més cara d'Espanya, amb un preu mitja de 3700 euros el metre quadrat.

Des del punt de vista financer, cal destacar la tradició i èxit de les caixes d'estalvis nascudes a Catalunya, major, fins i tot, que els bancs privats. De les 46 caixes d'estalvis espanyoles, 10 són catalanes. Destaquen, especialment, La Caixa, la primera caixa d'estalvis d'Europa i Caixa Catalunya. Dels bancs, el més important de Catalunya és el Banc de Sabadell, el quart grup bancari més gran de l'Estat.

En octubre de 2017 es va anunciar que més de 3.000 empreses davant del Procés independentista català es plantejaren traslladar la seu social a fora de Catalunya,[53] que alguns diaris compararen amb l'efecte Mont-real que succeí al Canadà[54] però només unes 300 empreses (un 12% de les que van iniciar el procés) han seguit tots els passos perquè el trasllat sigui efectiu.[55][56] Aquesta marxa va començar el 5 d'octubre quan CaixaBank i Banc Sabadell van anunciar que canviarien la seu social a Palma i Alacant, respectivament.[57] Finalment CaixaBank va traslladar la seva seu a València.[58] Per tal de facilitar aquests trasllats, el Govern d'Espanya va aprovar un decret llei específic.[59] Abans de les declaracions per part d'aquestes dues entitats financeres, l'empresa biotecnològica Oryzon ja havia traslladat la seva seu fora de Catalunya a Madrid.[57] El president del comitè d'empresa de SEAT va denunciar pressions polítiques i monàrquiques per motivar-la a canviar la seu.[60] Paral·lelament i contrari a la fuita de seus, durant aquest període, unes 132 empreses de fora de Catalunya anunciaren el trasllat per tal de portar la seva seu social a Catalunya.

Atur
La taxa d'atur era de l'11,5% a finals del 2018, per sota de la mitjana espanyola.[61]

Taxa d'atur (en %)
2006	2007	2008	2009	2010	2011	2012	2013	2014	2015	2016	2017	2018
6,5%	6,5%	8,9%	16,2%	17,7%	19,2%	22,5%	23,1%	20,3%	18,6%	15,7%	13,4%	11,5%
Infraestructura
Catalunya està ben comunicada tant per terra, mar i aire. Per a accedir per terra existeix una àmplia xarxa d'autopistes i carreteres i la xarxa de trens.

Aeroports

Fotografia de la Terminal T2B de l'Aeroport del Prat.
Aeroport Internacional de Barcelona – El Prat, situat a quinze quilòmetres de Barcelona, és el més important de Catalunya i el segon d'Espanya. L'aeroport disposa de dues grans terminals, la T1 i la T2, amb una capacitat per a més de 55 milions de passatgers a l'any.
Aeroport de Girona-Costa Brava, utilitzat especialment per les companyies de baix cost, és la base del trasllat de turistes a la Costa Brava.
Aeroport de Reus, orientat al turisme de la província de Tarragona. A poc més d'una hora de Barcelona.
Aeroport de Sabadell, no té vols comercials però admet aviació executiva.
Aeroport de Lleida-Alguaire, inaugurat el 2010.
Aeroport de la Seu d'Urgell, tancat el 1984 i reobert el 2010.
Vegeu aquesta plantilla
Aeroports i aeròdroms als territoris catalanoparlants Catalunya País Valencià Illes Balears
Ports
Els dos principals ports de Catalunya, tant pel transport de passatgers com de mercaderies són el Port de Barcelona i el Port de Tarragona que, a més, són considerats dos dels ports més importants d'Espanya i del Mediterrani.

A part, el litoral català té una gran quantitat de ports, tant de pescadors com d'esportius.

Xarxa viària
Vegeu també: Llista de carreteres de Catalunya i Llista d'autopistes i autovies de Catalunya
A Catalunya hi ha 12 000 quilòmetres de vies per al trànsit d'automòbils, tot i que 10 843 d'aquests quilòmetres corresponen a carreteres de calçada única. 962 són d'autopistes (665 amb peatge i 307 lliures de pagament). D'aquests 12 000 quilòmetres, 5600 corresponen a carreteres la titularitat de les quals és de la Generalitat de Catalunya, 4400 a les diputacions provincials i 1955 al Ministeri de Foment de l'Administració central.

L'estructura de les autopistes està centralitzada cap a Barcelona. La principal autopista és l'AP-7, coneguda com a "Autopista del Mediterrani", que travessa Catalunya unint, per un costat, Barcelona amb La Jonquera, passant per Girona, i Barcelona amb València, passant per Tarragona. L'AP-7 té un desviament que uneix Molins de Rei amb Montmeló, evitant passar per Barcelona ciutat. Aquesta carretera, la B-30, és el tercer cinturó de Barcelona i va de nord a sud del Vallès. L'AP-2, que uneix Barcelona amb Saragossa, passant per Lleida, és la segona autopista en trànsit de vehicles. La C-32, també coneguda com a "Autopista Pau Casals", uneix Barcelona amb El Vendrell amb túnels que eviten el Parc Natural del Garraf. Amb una longitud total de 56,3 quilòmetres, la C-32 és l'autopista més cara d'Europa perquè té dos peatges. L'autopista de pagament de Barcelona a Palafolls també s'anomena C-32 tot i que és coneguda com a "Autopista del Maresme". Finalment, la C-25 uneix Riudellots de la Selva (Girona) amb Cervera (Lleida) evitant Barcelona. Té 153 quilòmetres i és coneguda com a "Eix Transversal". La C-15, coneguda com a Eix Diagonal, uneix Manresa amb Vilanova i la Geltrú i la Mar Mediterrània.

Ferrocarril
Article principal: Xarxa ferroviària de Catalunya
Catalunya va ser el primer territori de la península en tenir ferrocarril, el 28 d'octubre de 1848, quan es va inaugurar la línia entre Barcelona i Mataró, d'una distància de 28,4 km. Els anys següents, abans de l'entrada del segle xx, es van construir més de 1000 quilòmetres de via (quasi el 80 % de les vies actuals), amb diverses rutes entre les principals ciutats catalanes i Barcelona. La majoria de les vies van ser finançades pel capital privat d'industrials que volien agilitzar el transport de les seves mercaderies fins a la gran ciutat.

Actualment, tot i que s'han modernitzat els trens, la xarxa viària segueix sent pràcticament la mateixa que fa cent anys, amb una estructura molt centralitzada cap a Barcelona. Les dues rutes principals són la de la costa, que uneix França i el País Valencià pel litoral català, i la ruta cap a Saragossa, que uneix Barcelona amb Lleida passat per Manresa.


L'Estació de Sants.
Les propietàries de les línies ferroviàries de Catalunya són l'ADIF i els Ferrocarrils de la Generalitat de Catalunya. Operen a Catalunya les operadores Renfe i FGC.

Està en servei completament la línia d'alta velocitat Madrid - Barcelona - Frontera francesa. L'AVE va arribar a Catalunya el 2003 amb la inauguració del tram fins a Lleida. El 2006 va arribar al Camp de Tarragona, el 2008 a l'estació de Sants de Barcelona i el 2013 fins a la frontera amb França, on connecta amb la xarxa francesa d'alta velocitat. Actualment les quatre capitals provincials i Figueres tenen estacions amb serveis d'alta velocitat, que uneixen Catalunya amb Madrid, Màlaga i Sevilla, París i altres ciutats franceses.

D'altra banda, el govern de la Generalitat de Catalunya va anunciar el desembre del 2005 un pla per a construir 1.100 quilòmetres de noves línies, 300 en vies convencionals i 800 en vies d'alta velocitat, que uniran les principals ciutats catalanes de forma transversal. El pla suposarà la inversió de 25.000 milions d'euros entre el 2006 i el 2026.

Altres transports públics
L'única xarxa de metro de Catalunya és el Metro de Barcelona que comunica entre si les ciutats de Barcelona, l'Hospitalet de Llobregat, Cornellà de Llobregat, Santa Coloma de Gramenet, Badalona, Sant Boi de Llobregat i Montcada i Reixac. Actualment hi ha onze línies en marxa comptant les que gestiona TMB i les de FGC. A la província de Barcelona també s'hi pot trobar el tramvia (Trambaix i Trambesòs) i el Bicing, un sistema de lloguer de bicicletes.

Pel que fa a la xarxa catalana d'autobusos, Catalunya té més de 300 línies d'autobús urbà i interurbà, segons dades de la Generalitat del 2010. Les línies d'autobús interurbà amb més demanda a Catalunya, formaran la xarxa d'autobusos interurbans Exprés.

Geografia humana i societat
Demografia
Article principal: Demografia de Catalunya
Demografia de Catalunya
Diada de Sant Jordi, Plaça Catalunya
Diada de Sant Jordi, Plaça Catalunya
Població	7.747.709 (2022)
Estimació a 1 novembre 2023	8.005.784
Taxa de creixement natural	1,03% (2021)
Taxa de natalitat	7,55/1.000 (2020)
Taxa de mortalitat	8,95/1.000 (2021)
Taxa de mortalitat infantil	2,10/1.000 (2021)[62]
Esperança de vida	83,58 anys (2021)[63]
Gentilici	català/ na
Dades de l'Idescat
La població catalana en l'actualitat supera els 8 milions d'habitants.[64] Segons l'Institut d'Estadística de Catalunya la població estimada de Catalunya a novembre de 2023 era de 8.005.784 habitants, el 16,5% del total de la població espanyola. D'aquests, 1.271.810 o el 16,3% eren estrangers, el 20% del total d'estrangers que habiten a Espanya. El 2021 Aproximadament 1,64 milions viuen a la capital, la ciutat de Barcelona (el 21,1% de la població de Catalunya); i 3,3 milions viuen a l'àrea metropolitana de Barcelona (el 42,6% de la població total de Catalunya), fent-la una de les àrees metropolitanes més grans d'Europa.[65] Per contra, les zones més despoblades de Catalunya són les comarques pirinenques.


Evolució de la població de Catalunya en termes absoluts (barres) i en relació amb la població total d'Espanya (línia)

Densitat de població absoluta de les comarques catalanes
Al voltant de 2,5 milions de persones viuen en un radi de 25 km des de la capital. Dins la primera corona metropolitana es troben ciutats com ara l'Hospitalet de Llobregat, Badalona, Santa Coloma de Gramenet i Cornellà. Les principals poblacions de la segona corona són Terrassa, Sabadell, Montcada i Reixac, Granollers, Martorell, Molins de Rei, Sant Feliu de Llobregat, Gavà i Castelldefels.

Catalunya ha rebut diverses onades d'immigrants al llarg del segle xx. El 1900 la població de Catalunya era de dos milions d'habitants. En la dècada de 1960 ja comptava amb més de cinc milions d'habitants; aquest creixement no només va ser a causa de l'explosió demogràfica natural ans també al gran contingent migratori des de diverses regions d'Espanya, especialment d'Andalusia, Múrcia i Extremadura. Una segona onada migratòria hi va arribar des de principis de la dècada de 1990, aquesta vegada no només d'altres regions d'Espanya sinó de l'estranger.

La taxa de natalitat, era de 7,55/1.000 (2020) i la taxa de mortalitat, 8,95/1.000 (2021).[66][67] La taxa de creixement poblacional era del 1,03% (2021). Pel que fa a la piràmide d'edats, el grup més nombrós es troba entre els 40 i 60 anys, i com és el cas de la majoria de les societats europees benestants, es percep un envelliment substancial de la població (és a dir, la cohort d'ancians cada vegada és major)[68] i alhora un increment en l'esperança de vida, que arriba als 83,6 anys (2023).[64]

Religió
Religió a Catalunya (2020)[69]

  Església Catòlica (53.0%)
  Protestantisme (7.0%)
  Església Ortodoxa (1.3%)
  Testimonis de Jehovà (1.0%)
  Ateisme (18.6%)
  Agnosticisme (8.8%)
  Islam (4.3%)
  Altres Religions (3.4%)
  No contesta/no ho sap (2.6%)
Article principal: Religió a Catalunya
Històricament, tota la població catalana era cristiana, concretament catòlica, però des de la dècada del 1980 hi ha hagut una tendència de declivi del cristianisme. No obstant això, segons el darrer estudi fet pel govern de Catalunya, el 2020, el 62,3% dels catalans s'identifiquen com a cristians (enfront del 61,9% del 2016[70] i el 56,5% del 2014),[71] dels quals el 53,0% són catòlics, el 7,0% protestants i evangèlics, l'1,3% cristians ortodoxos i l'1,0% testimonis de Jehovà. Alhora, el 18,6% de la població s'identifica com a ateu, el 8,8% com a agnòstic, el 4,3% com a musulmà i un altre 3,4% com d'altres religions.[69]

Llengua
Articles principals: Català i Història de la llengua catalana
La llengua pròpia de Catalunya és el català, excepte a la Vall d'Aran on ho és l'aranès. Tant el català com el castellà, llengua oficial de l'Estat espanyol, són oficials en tot el territori. L'occità, denominat aranès a la Vall d'Aran, és també oficial a Catalunya. Generalment els catalans són bilingües i parlen les dues llengües principals encara que difereixen respecte a l'idioma que tenen per llengua materna. Segons les dades de 2018, el 99,5 % dels catalans sap parlar castellà mentre que el 81,2 % sap parlar català.[72] A més, l'ús per cada parlant d'un o un altre idioma depèn amb freqüència de l'àmbit social en el qual s'expressi. Segons les dades de l'Institut d'Estadística de Catalunya, el 36 % dels catalans utilitza el català com a llengua habitual, el 48,6 % el castellà, el 7,4 % ambdues i el 0,03 % l'aranès. El 7,1 % de la població resident de Catalunya utilitza habitualment altres llengües. L'aranès és la llengua inicial del 21,4 % de la població de la Vall d'Aran, la pròpia del 24,7 % i l'habitual del 19,7 %.[18]


Coneixement del català per comarques l'any 2011. (Font: IDESCAT).
  61-70%
  71-80%
  +81%
A Catalunya es parlen els dos blocs principals de la llengua catalana. L'oriental inclou el dialecte central, majoritari, que es parla a les comarques del nord de Tarragona, Barcelona, i Girona, en la regió pirinenca de la qual apareixen ja trets de català septentrional. L'occidental és el propi de les comarques occidentals de Catalunya (Lleida i sud de les tarragonines) i mostra trets similars al valencià, amb el qual forma un continu i en la intersecció del qual es troba el tortosí. El català és especialment preponderant fora de l'àrea metropolitana de Barcelona i del Camp de Tarragona. La Generalitat ha anat desenvolupant legislació que promou i protegeix l'ús social del català.

Llengua inicial, 2018 Enquesta Demogràfica[73]
Castellà	3 366 200 (52,7%)
Català	2 010 400 (31,5%)
Ambdós idiomes	176 400 (2,8%)
Aranès	2 600 (0,0%)
Altres idiomes	685 200 (10,7%)
Àrab	140 300 (1,8%)
Romanès	70 500 (1,1%)
Gallec	49 000 (0,8%)
Francès	36 000 (0,6%)
Amazic	34 400 (0,5%)
Rus	31 000 (0,5%)
Portuguès	29 500 (0,5%)
Italià	28 700 (0,4%)
Xinès	27 300 (0,4%)
Anglès	23 900 (0,4%)
Alemany	16 700 (0,3%)
Altres	197 900 (3,1%)
Total població de més de 15 anys	6 386 600 (100,0%)
El castellà que es parla a Catalunya té trets dispars, sense mostrar un dialecte específic. Alguns parlants del castellà que són originaris d'altres regions d'Espanya mostren trets fonètics i dialectals propis de la seva terra d'origen, mentre que uns altres van neutralitzar aquests trets, sia a voluntat, per contacte amb catalanoparlants, per la influència dels mitjans de comunicació, etc. Els catalanoparlants que parlen castellà mostren algunes influències de la seva llengua materna i els seus trets són, de vegades, estereotipats com els propis dels catalans en parlar en llengua castellana. El castellà no es considera llengua pròpia de Catalunya pel seu origen, ja que va ser portat per les grans onades immigratòries del segle xx, sobretot les dels anys 60 i 70, procedents de la resta d'Espanya, sobretot d'Andalusia i Extremadura, i que en gran part es van concentrar a l'àrea metropolitana de Barcelona.

La comunitat immigrant o forana instal·lada a Catalunya sovint manté la seva llengua materna per comunicar-se amb els seus familiars o parlants del seu mateix idioma que resideixin també al territori. A part del castellà parlat pels immigrants procedents de la resta d'Espanya i de l'Amèrica Llatina, destaquen sobretot l'àrab i el romanès, si bé el seu nombre s'estén considerablement en moltes ciutats que, com Barcelona, amb habitants de fins a 177 nacionalitats,[74] mostra un ampli repertori lingüístic, dels quals a més dels citats, destaca l'amazic, el francès, el portuguès, l'italià, l'alemany, el rus, i l'anglès. L'enquesta estadística d'usos lingüístics de la Generalitat realitzada el 2018 revelava també la presència important de parlants de gallec.

El català és una llengua romànica parlada per més d'onze milions de persones[75] a Catalunya, al País Valencià (tret d'algunes comarques de l'interior), les Illes Balears, Andorra, la Franja de Ponent (a l'Aragó), la ciutat de l'Alguer (a l'illa de Sardenya), la Catalunya del Nord[76] i el Carxe, un petit territori de Múrcia poblat per immigrants valencians.[77][78] El seu domini lingüístic, amb una superfície de 59 905 km² i 14.176.065 d'habitants (2017), inclou 1687 termes municipals. Com les altres llengües romàniques, el català descendeix del llatí vulgar, el llenguatge comú dels romans que s'establiren a Hispània durant l'edat antiga.

El català posseeix dos estàndards principals: el regulat per l'Institut d'Estudis Catalans, o estàndard general, que pren com a base l'ortografia establerta per Pompeu Fabra i Poch; i el regulat per l'Acadèmia Valenciana de la Llengua, estàndard d'àmbit restringit, centrat en l'estandardització del valencià i que pren com a base les Normes de Castelló, és a dir, l'ortografia de Pompeu Fabra però més adaptada a la pronúncia del català occidental i als trets que caracteritzen les variants valencianes. El català té diversos dialectes (se n'han arribat a comptar fins a vint-i-un) dividits en dos grans blocs: el català occidental i el català oriental. Aquests dialectes presenten divergències del català estàndard pel que fa a gramàtica, fonètica i lèxic. Al llarg dels darrers decennis, la majoria dels dialectes del català han rebut una forta influència de l'espanyol, o del francès a la Catalunya del Nord, que ha deixat empremta en forma de nou vocabulari i noves expressions, i que també ha funcionat en sentit invers.

L'ordre estàndard de les frases és Subjecte-Verb-Objecte, tot i que això pot canviar en certs tipus de frases com ara les oracions interrogatives. La morfologia del català és similar a la de la resta de llengües romàniques, és a dir, relativament poques flexions; dos gèneres, cap cas (excepte en els pronoms personals, on encara romanen vestigis de la declinació llatina), i una distinció entre singular i plural. Els adjectius van generalment darrere el substantiu que modifiquen, i també es flexionen segons el gènere i el nombre. La prosòdia presenta un accent prosòdic que pot ser marcat per mitjà d'accent gràfic. La llengua té una varietat vocàlica mitjana, amb vuit sons vocàlics diferents. El català també és notable pel pretèrit perfet perifràstic, un temps verbal singular per la manera com es construeix.

Al segle xiv ja es constata la denominació d'aquesta llengua, entre altres noms, com a valencià, denominació emprada sobretot al País Valencià. Actualment, i per evitar els conflictes potencials que es podrien utilitzar com a arma política per afeblir la llengua basant-se en aquesta doble denominació, l'Acadèmia Valenciana de la Llengua defensa que:

«	És un fet que a Espanya hi ha dos denominacions igualment legals per a designar esta llengua: la de valencià, establerta en l'Estatut d'Autonomia de la Comunitat Valenciana, i la de català, reconeguda en els Estatuts d'Autonomia de Catalunya i les Illes Balears.[79]	»
El català és una llengua indoeuropea, i pertany a la branca occitanoromànica de les llengües romàniques. El català té una classificació força complexa i no exempta de polèmica (fins amb un cert rerefons polític), car comparteix moltes característiques amb el castellà (llengua iberoromànica), i amb l'occità i el francès (gal·loromàniques). És per aquest motiu que la classificació de la llengua catalana canvia segons les fonts. No obstant això, en general es considera una llengua de transició entre les llengües iberoromàniques i les llengües gal·loromàniques, tot i que és molt propera a l'occità.[80]

Coneixement del català
Segons dades del 2013,[81] el 94,3 % de la població de Catalunya entén el català, el 80,4 % el sap parlar, el 82,4 % el sap llegir i el 60,4 % el sap escriure. El 2008, la llengua catalana era considerada la llengua materna del 35,4 % dels catalans,[82] la pròpia del 46 %[83] i la d'ús habitual del 47,6 %[84] (els percentatges inclouen també als parlants que consideren conjuntament al castellà i al català com a llengua materna, pròpia o d'ús habitual).

Català
Coneixement	Persones	Percentatge
L'entén	5 899 400	94,3 %
El sap parlar	5 027 200	80,4 %
El sap llegir	5 152 400	82,4 %
El sap escriure	3 776 300	60,4 %
Població total major de 2 anys	7 553 650	100 %

Coneixement del castellà
Segons dades oficials del 2013 publicats a la web de l'Institut d'Estadística de Catalunya, el castellà és la llengua més parlada de Catalunya, on supera el català tant com a llengua materna, d'identificació i habitual.[81] El 2008, el castellà era la llengua materna del 58,8 % dels catalans,[82] la pròpia del 55,3 %[83] i l'habitual del 57,9 %[84] (els percentatges inclouen també als parlants que consideren conjuntament al castellà i al català com a llengua materna, pròpia o d'ús habitual).

Castellà
Coneixement	Persones	Percentatge
L'entén	6 239 200	99,8 %
El sap parlar	6 233 500	99,7 %
El sap llegir	6 092 700	97,4 %
El sap escriure	5 997 200	95,9 %
Població total major de 2 anys	7 553 650	100 %

Font: Idescat[81]

Coneixement de l'occità aranès
L'aranès és la llengua materna del 22,4 % de la població de la Vall d'Aran, la pròpia del 27,1 % i l'habitual del 23,4 %.[85]

La taula següent mostra les dades sobre el nivell de coneixement de l'occità aranès a la Vall d'Aran (l'any 2013). Els percentatges corresponen a la població total d'aquest territori i no pas a la població total de Catalunya.

Coneixement de l'aranès[81]
Coneixement	Persones	Percentatge
L'entén	6840	80,74 %
El sap parlar	4710	55,61 %
El sap llegir	5020	59,33 %
El sap escriure	2950	34,87 %

Coneixement de llengües estrangeres
El març del 2011 el Baròmetre de la Comunicació en col·laboració amb l'IEC feren un estudi sobre l'ús social de les llengües a Catalunya i el seu coneixement entre la població amb els següents resultats:[86]

Coneixement	Català	Castellà	Anglès	Francès	Àrab	Altres
L'entén	95,3 %	99,9 %	24,1 %	13,2 %	3,1 %	9,6 %
El sap parlar	77,5 %	99,8 %	18,8 %	10,8 %	3,0 %	8,5 %
El sap escriure	60,6 %	99,0 %	15,8 %	8,2 %	2,6 %	6,7 %

Llengua habitual i llengua materna
A Catalunya el factor més important del bilingüisme social és la immigració procedent de la resta de l'estat espanyol. Hom ha calculat que, sense migracions, la població de Catalunya hauria passat d'uns 2 milions de persones el 1900 a 2,4 al 2001,[87] en comptes dels més de 6,1 milions censats en aquesta data (i que són més de 7 al 2008); és a dir, la població sense immigració hauria estat el 39 % de la real. El percentatge de parlants de català com a primera llengua a Catalunya ha passat del 36,2 %, més 2,5 % de bilingües el 2003 al 31,6 % més un 3,8 % de bilingües el 2008, unes dades[88] que confirmen el retrocés del català a Catalunya, encara que, més lentament que en altres territoris.

Segons l'Enquesta Demogràfica de 2007, de les dades comparatives que aquesta enquesta ofereix en relació a les de l'any 1986, tot just encetada la política lingüística, destaca el fet que mentre la població en aquests 11 anys havia crescut en 1 193 467 habitants, la població que havia adquirit les distintes habilitats lingüístiques ho havia fet de manera superior: 1 304 446 persones més entenien el català, hi havia 1 570 034 nous parlants, 1 588 658 eren nous lectors i 2 116 533 persones més sabien escriure en català, factor que és atribuïble a una actitud social favorable i a polítiques públiques eficaces.[89]

Tot i així, pel que fa als usos, el català és la segona llengua més parlada de Catalunya, on és superada pel castellà tant com a llengua materna, d'identificació i habitual segons les dades oficials de l'Institut d'Estadística de Catalunya 2013. Segons les dades de l'Institut d'Estadística de Catalunya (Idescat) per a l'any 2013, el català és la llengua habitual del 43,1 % de la població de Catalunya (un 36,3 % en exclusiva i un 6,8 % bilingüe amb el castellà). En termes absoluts, 2 696 200 persones tenen al català com a idioma habitual (2 269 600 en exclusiva i 426 600 bilingüe amb el castellà), davant de 3 172 600 (50,7 %) que tenen al castellà com a llengua habitual. Pel que fa a l'enquesta anterior d'Idescat s'observa un retrocés en xifres absolutes de l'ús habitual del català (2 696 200 enfront de 2 933 300 de 2008) i també en valors relatius (43,1 % davant del 47,6 %). S'observa també un retrocés, tant en valors absoluts com relatius, dels habitants de Catalunya que usen habitualment tant el castellà com el català (en valors absoluts es passa de 736 700 a 426 600; en valors relatius, el retrocés és del 12 % al 6,8 %), el que es tradueix en la disminució de les persones que utilitzen habitualment només el català.[81]

Segons l'Enquesta d'usos lingüístics de la població 2013, de l'Institut d'Estadística de Catalunya, el 31,0 % de la població tenia com a llengua materna el català, el 55,1 % el castellà i el 2,4 % era bilingüe matern. La llengua catalana s'ha mantingut com a llengua habitual del 35,6 % el 2008, al 36,3 %[90] el 2013, mentre que el castellà augmenta des del 45,9 % el 2008 al 50,7 %[90] el 2013. Per la seva banda els bilingües perfectes baixen considerablement de l'11,9 %[91] el 2008 al 6,8 %[90] el 2013. Segons la mateixa font, el català ha seguit augmentant tant en parlants com en coneixement escrit de la població, però continua disminuint en percentatge respecte al total de la ciutadania catalana.

Els habitants de Catalunya que tenen com a llengua materna al català són menys que aquells que la fan servir de manera habitual. Segons l'Idescat, el 2013, 2 097 000 persones (33,4 %) tenien al català com a llengua materna (enfront de 3 448 500, 55,1 %, que tenen al castellà). Aquestes xifres inclouen a 152 700 que també tenen com a llengua materna el castellà. Es mostren fenòmens similars als descrits amb la llengua habitual en relació amb les dades de 2008: estabilització de parlants que tenen el català com a llengua materna (2 186 000 el 2008 enfront dels citats 2 097 000 de 2013), amb la reculada en termes relatius (34,60 % enfront del 33,4 %), retrocés dels parlants que tenen com a llengües maternes el castellà i el català (es passa de 236 500 a 152 700 parlants; retrocés del 3 % al 2,4 % en termes relatius), amb la consegüent disminució del nombre de persones que consideren exclusivament al català com a llengua materna.[81]

En sentit similar, els catalans que consideren al català com a llengua d'identificació són els mateixos que els que la fan servir de manera habitual. Segons les dades d'Idescat, el 2013, 2 712 700 persones (43,4 %) tenien al català com a llengua d'identificació (per 2 973 600, el 47,5 % que ho feien amb el castellà). Aquestes xifres inclouen a 542 800 persones que també s'identifiquen amb el castellà. Es mostren els mateixos fenòmens que els relatius a llengua habitual i materna pel que fa a les dades de 2008: lleuger retrocés del nombre de parlants que s'identifiquen amb el català (2 770 500 el 2008 enfront dels citats 2 712 700 de 2008), amb retrocés també en termes relatius (46 % enfront del 43,4 %), retrocés dels parlants que s'identifiquen amb el català i el castellà (es passa de 542 800 a 437 600 parlants; retrocés del 8,8 % al 7,0 % en termes relatius), amb la simètrica disminució del nombre de persones que s'identifiquen exclusivament amb el català.[81]

El català a Catalunyaa
Any 2008	Any 2013
Persones	Percentatge	Persones	Percentatge
Llengua habitual	2 933 300	47,6 %	2 696 200	43,1 %
Llengua materna	2 186 000	34,6 %	2 097 000	33,4 %
Llengua d'identificació[92]	2 838 100	46 %	2 712 700	43,4 %
:aXifres que inclouen tant els parlants que consideren només al català com a llengua habitual, materna o d'identificació com als que consideren d'aquesta manera tant al català com al castellà.


Àmbits funcionals territorials de Catalunya.
  Àmbit metropolità
  Comarques Gironines
  Camp de Tarragona
  Terres de l'Ebre
  Ponent
  Penedès
  Comarques Centrals
  Alt Pirineu i Aran
S'observa que el català es manté com a llengua habitual en termes absoluts entre 1980 i 2013, encara que de manera lenta, en comptes de retrocedir com al País Valencià o a la Catalunya del Nord. El retrocés en termes relatius que s'ha produït en el període 2003-2008 es deu a la important arribada d'immigrants a Catalunya, més de mig milió en aquest període, un 36 % dels quals tenen al castellà com a llengua pròpia.[93] Altres estudis, com La Segona Generació a Barcelona: Un Estudi Longitudinal (març de 2009),[94] aplicat a l'àrea metropolitana de Barcelona, assenyalen que aproximadament el 80 % dels immigrants de la zona d'estudi considerada prefereix utilitzar el castellà, un percentatge superior al dels que el parlen pel seu origen. Els autors creuen que és així per haver-se instal·lat els immigrants en barris on el castellà és més habitual.

Pel que fa a la distribució territorial (dades de 2013), l'ús del català (exclusiu, sense comptar els que parlen també habitualment el castellà) és predominant en les àrees funcionals de les Comarques gironines (51,5 %), Terres de l'Ebre (73,8 %), Ponent (61,9 %), Catalunya Central (63,0 %) i Alt Pirineu i Aran (61,3 %), on el català com a llengua habitual (exclusiva) és usat per més del 50 % de la població. Els graus menors d'ús exclusiu es donen en el Camp de Tarragona (38,6 %), el Penedès (35,5 %) i l'Àrea Metropolitana de Barcelona (27,8 %).[81] Pel que fa a les dades de 2008, s'observa un augment percentual dels parlants habituals exclusius de català en 5 àrees (que va del 6,3 % a la Catalunya Central al 0,5 % de les Comarques gironines), una estabilització a l'Àrea Metropolitana de Barcelona (27,8 % el 2008 i 27,8 % el 2013) i un lleuger retrocés a Ponent (64,4 % el 2008 i 61,9 % el 2013).

La Generalitat de Catalunya ha dut a terme una tasca de foment i potenciació de l'ús del català com la llengua prioritària a Catalunya. Tant l'estatut d'autonomia de 1979 com el de 2006 defineixen el català com llengua pròpia de Catalunya. L'estatut de 2006 indica a més que:[95]

«	El català […] és la llengua d'ús normal i preferent de les administracions públiques i dels mitjans de comunicació públics de Catalunya, i és també la llengua normalment emprada com a vehicular i d'aprenentatge en l'ensenyament.	»
— Estatut d'Autonomia de Catalunya, article 6.a.
Cultura i lleure

Pantocràtor de Sant Climent de Taüll, al Museu Nacional d'Art de Catalunya.
Belles arts i arts populars
Article principal: Art de Catalunya
Catalunya ha donat al món moltes figures importants en els àmbits de la cultura. Els pintors catalans més coneguts internacionalment són Salvador Dalí, Joan Miró i Antoni Tàpies. Molt enllaçat amb l'ambient pictòric català, va ser el malagueny Pablo Picasso que va viure a Barcelona durant la seva joventut, formant-s'hi com a artista i iniciant-hi el moviment del cubisme. Altres artistes plàstics catalans són Ramon Casas, Josep Maria Subirachs i Marià Fortuny. Els museus pictòrics més rellevants de Catalunya són el Teatre-Museu Dalí, el Museu Picasso de Barcelona, la Fundació Antoni Tàpies, la Fundació Joan Miró, el Museu Nacional d'Art de Catalunya (MNAC), el Museu d'Art Contemporani de Barcelona (MACBA), el Centre de Cultura Contemporània de Barcelona (CCCB) i el CaixaFòrum.

En l'àmbit de l'arquitectura es van desenvolupar i adaptar a Catalunya els diversos estils artístics predominants a Europa, deixant petjada en les moltes esglésies, monestirs i catedrals, d'estil romànic (els millors exemples de la qual es troben a l'antiga Gòtia) i gòtic (els millors exemples de la qual es troben a les ciutats i a la Catalunya Nova). Altres exemples són l'arquitectura renaixentista, barroca i neoclàssica. El modernisme, a la fi del segle xix es presenta com l'art nacional, en especial en les arts decoratives. Els arquitectes catalans de renom mundial d'aquest estil són Antoni Gaudí, Lluís Domènech i Montaner i Josep Puig i Cadafalch. En l'àmbit del racionalisme arquitectònic, destacaren Josep Lluís Sert, Torres Clavé, i altres. Més recentment, destaquen els urbanistes Josep A. Coderch i Ricard Bofill entre molts altres.

En la literatura, destaquen dos moments històrics d'esplendor de les lletres catalanes. El primer comença amb les cròniques historiogràfiques dels segles xiii i xiv contemporànies a les novel·les cavalleresques del valencià Joanot Martorell i la poesia del també valencià Ausiàs March. El segon moment d'esplendor va començar durant el segle xix amb la Renaixença cultural i política. Destacaren Jacint Verdaguer, Narcís Oller, Joan Maragall i Àngel Guimerà. Durant el segle xx es van desenvolupar el noucentisme i els moviments d'avantguarda i hi destacaren els poetes Josep Carner, Carles Riba i J.V. Foix. Durant la Guerra Civil i el període del franquisme destacaren Josep Pla, Mercè Rodoreda i Salvador Espriu.

L'àmbit de la música és un dels sectors més vigorosos de la indústria cultural catalana, pel nombre d'activitats i esdeveniments musicals així com per la xarxa de recintes musicals, productores, compositors, intèrprets i grups de diferents gèneres que van néixer a Catalunya. Entre els compositors de música culta catalana més hom pot citar el violoncel·lista Pau Casals, la pianista Alícia de Larrocha, la pianista Leonora Milà i el violinista de gamba i musicòleg Jordi Savall. Entre els cantants d'òpera destaquen Victòria dels Àngels, Montserrat Caballé, Jaume Aragall i Josep Carreras.

Entre els cantautors de música popular en llengua catalana destaquen els artistes del moviment de la Nova Cançó, com ara Lluís Llach, Joan Manuel Serrat, Maria del Mar Bonet i Francesc Pi de la Serra; en castellà van destacar Serrat, Luis Eduardo Aute i Manolo García. En el jazz destaca Tete Montoliu, i en el rock Companyia Elèctrica Dharma El Último de la Fila, Sopa de Cabra, Els Pets i amb un estil més pop, Gossos. La música electrònica, experimental i independent s'ha vist beneficiada amb la celebració de festivals com ara LEM, el Sònar o el Primavera Sound.

Costums i tradicions
Article principal: Festes populars als Països Catalans

Tres de deu amb folre i manilles dels Castellers de Vilafranca
La sardana es considera la dansa nacional de Catalunya. És una dansa de grup que es balla en rotllana, on els balladors s'agafen de les mans, si és possible home-dona-home-dona… mirant tots al centre de la rotllana. S'acompanya amb el so dels instruments de vent de la cobla. El ball de bastons i la jota de les Terres de l'Ebre també són danses populars catalanes, així com les cantades d'havaneres, pròpies de la costa.

Una manifestació molt rellevant i molt coneguda internacionalment és l'aixecament de castells (torres humanes), tradició original del Camp de Tarragona,[96] i que s'ha estès a altres regions de Catalunya. Els participants rivalitzen per formar-ne de més alts i de millor estructura, coronats amb l'enxaneta, un nen o nena que aixeca el braç.

El 23 d'abril, se celebra Sant Jordi, patró de Catalunya. Aquesta festa se celebra amb la tradició de regalar roses i llibres als familiars i amics.

El 23 de juny, Nit de Sant Joan, se celebra una popular revetlla. La tradició antiga popular inclou cremar fogueres per a allunyar els dimonis, les malalties i altres desgràcies; es menja coca i es beu cava.

El 28 de juliol del 2010, Catalunya va aprovar una llei per abolir les curses de braus. Aquesta nova llei, que serà efectiva a partir de l'1 de gener de l'any 2012, va partir d'una Iniciativa Legislativa Popular en la qual van firmar unes 180 000 persones.[97][98]

Festes populars

Parada de venda de llibres el Dia de Sant Jordi, a la Rambla de Catalunya barcelonina.
Les tres principals festivitats de Catalunya són les següents:

Sant Jordi (23 d'abril). Patró de Catalunya. Dia laborable. La festivitat se celebra amb la tradició del regal de roses i llibres als éssers estimats la compra dels quals s'efectua sobretot en els llocs de venda de roses i llibres als carrers.
Sant Joan (24 de juny). Dia no laborable. La festa, en realitat, se celebra la nit anterior, amb la tradició d'organitzar grans revetlles amb les que es rep l'estiu, encenent fogueres i tirant petards. La nit més curta de l'any és, al seu torn, la més festiva, al costat de la nit de cap d'any. És tradició acabar el sopar menjant coca de Sant Joan i brindant amb cava.
Diada Nacional de Catalunya (11 de setembre), festa oficial de Catalunya. Dia no laborable. Es recorda la caiguda de Barcelona davant les tropes de Felip V l'11 de setembre de 1714, que va provocar l'abolició de les lleis i institucions pròpies del Principat de Catalunya. El Parlament la va declarar «festa nacional» en la seva primera llei després del seu restabliment, el 1980.[99] La jornada és prolífica en actes simbòlics i manifestacions de caràcter polític.
Patrimoni de la Humanitat

Temple de la Sagrada Família.
El pla de protecció dels béns culturals i naturals de la Unesco conegut com a Patrimoni de la Humanitat ha catalogat nombroses obres que es troben a Catalunya. La primera adscripció al Patrimoni de la Humanitat van ser diverses obres d'Antoni Gaudí el 1984 per la seva contribució a l'arquitectura modernista, a les quals es van afegir algunes més el 2005 i es van agrupar sota la mateixa entitat. Aquestes obres són el Parc Güell, el Palau Güell, la Casa Milà, la façana del Naixement i la cripta de la Sagrada Família, la Casa Vicens, la Casa Batlló i la Colònia Güell. El 1991 es va afegir a la llista el Monestir de Poblet, on reposen nombrosos monarques de la Corona d'Aragó. Set anys després es va sumar sota el mateix títol l'Art rupestre de l'arc mediterrani de la Península Ibèrica, que s'estén pel litoral mediterrani peninsular, en el qual Catalunya contribueix amb nombroses mostres. El 2007 es va declarar Patrimoni de la Humanitat el Palau de la Música Catalana i l'Hospital de Sant Pau en una mateixa entitat, ambdues obres modernistes de Lluís Domènech i Montaner. El 2000 es van afegir a la llista dos conjunts: la formada per les Esglésies romàniques de la Vall de Boí i el Conjunt arqueològic de Tàrraco. L'última incorporació va ser la de la Patum de Berga, el 2005, categoritzada com a Patrimoni oral i immaterial de la Humanitat.

Cultura catalana
Article principal: Catalans
Els catalans i les catalanes són un poble o una ètnia europea i mediterrània que té les seves arrels als Pirineus orientals i territoris adjacents. Històricament, es consideren com a catalans els individus de parla catalana[100] que, generalment, són originaris d'algun dels territoris modernament anomenats Països Catalans. A partir del segle xvi es va generalitzar l'ús del gentilici de valencià,[101] tant per la llengua com pels habitants, i més tard el gentilici de mallorquí, perdent-se la unitat del gentilici català i la consciència de col·lectivitat, sobretot a partir de la Guerra de Successió.[23] Al començament del segle xx el moviment catalanista va propugnar la recuperació de la generalització del gentilici català comú, malgrat la regionalització del gentilici al Principat i de les reticències sorgides en amplis sectors de les Illes Balears i del País Valencià. Acadèmicament es va superar la polèmica sobre el nom de la llengua i de la literatura comunes (català), mentre que en l'àmbit polític determinats sectors intenten (especialment des de la transició democràtica) de promoure la disgregació.[23] Això no obstant, segons el Diccionari de la Llengua Catalana de l'Institut d'Estudis Catalans, català és la persona natural dels Països Catalans.[102] Tanmateix, la condició política de catalans únicament és reconeguda oficialment en dos territoris:

En la Comunitat Autònoma de Catalunya,:[103]
Article 7:
Gaudeixen de la condició política de catalans o ciutadans de Catalunya els ciutadans espanyols que tenen veïnatge administratiu a Catalunya. Llurs drets polítics s'exerceixen d'acord amb aquest Estatut i les lleis, així com els que emigren i els seus descendents.
També és reconegut el gentilici català en la Catalunya del Nord.[104][105]
El mot català/-ana és el gentilici de Catalunya. L'etimologia d'ambdós mots és incert i obert a interpretacions. La teoria més acceptada és que fa referència al terme castlà o catlà, mot que guardaria relació amb el governador d'un castell, en francès chastelain i châtelain, en occità chastelan o castelan (i segons alguns dialectes meridionals, pronunciat "castelà"), en castellà castellano. Amb l'addició del sufix -ia donaria lloc a les formes llatines de Catalonia i Catalaunia, que significaria terra de castells,[19][20] D'acord amb aquesta teoria, el terme castellà en seria homòleg. Una altra teoria suggereix que Catalunya prové de "Gotholàndia" és a dir la terra dels gots; de fet, els francs sovint anomenaven el territori català (o fins i tot, la península Ibèrica) com a Gòtia. Altres teories suggereixen que prové d'un mític príncep alemany, Otger Cataló, o del mot laketani, tribu que habitava les terres del que avui són el Vallès i el Barcelonès, i que per influència italiana va evolucionar a katelans i d'aquí a catalans.[26]

La primera referència documental del terme Catalunya apareix al Liber Maiolichinus de Gestis Pisanorum Illustribus, una epopeia llatina que narra la Croada pisano-catalana de l'any 1113-1114 contra Madina Mayurqa, cabdellada per l'arquebisbe de Niça Pere II i el comte Ramon Berenguer III de Barcelona. Aquesta obra fou redactada entre 1115 i 1120 i es refereix al comte de Barcelona com «Dux Catalanensis», al seu territori com a «Catalania», i als seus homes com a «Catalanenses». Malgrat els diversos estudis, es desconeix encara l'etimologia de la paraula «català» i «Catalunya», així com tampoc s'entén perquè apareix primer en un document pisà i no en la pròpia documentació catalana.

Mitologia catalana
Article principal: Mitologia catalana

Drac de Vilafranca del Penedès (s.XV)
La Mitologia catalana és el llegendari que s'ha explicat durant generacions a Catalunya o als Països Catalans. Es tracta d'un conjunt d'històries de transmissió oral centrades en personatges singulars o en explicar l'existència de construccions i particularitats locals. Poden ser la transformació de mites europeus similars o bé tradicions pròpies. Com a representació cultural transcendeix els límits fronterers actuals, essent una manifestació més de la cultura catalana.

Eminentment de transmissió oral, es pot dir que hi ha similituds amb les cultures limítrofes. No obstant això, als Països Catalans s'hi presenten una sèrie de característiques pròpies com els diferents personatges fruit de la diferenciació cultural.

L'origen de la mitologia possiblement recollís part de les creences preromanes integrades en el paganisme romà, és el cas de les faies. Els lars haurien derivat cap a les figures dels gnoms i follets, les nimfes derivarien a moltes figures lligades a l'aigua com ara les aloges o bé les dríades derivarien a esperits del bosc com ara les fades.


La crema d'objectes durant el solstici d'estiu és un ritual habitual des de temps prehistòrics al Pirineu català. (Haro de Les, 2008)
La cristianització de l'Imperi Romà i especialment l'edicte de Milà del 313 condemnarien pràcticament aquestes manifestacions a la clandestinitat cultural, no obstant això, la penetració fou més profunda a les zones rurals i no tan intensa a causa del bon arrelament que tingué l'arrianisme al regne visigot peninsular. El sorgiment de l'islam i la conquesta de la península Ibèrica importà algunes creences i llegendes pròpies dels pobles semítics i en generaren força lligades als fets de l'ocupació sarraïna i la contesta militar del Regne Franc (p. ex. cançó de Rotllan), tot i així el paganisme persistí amb força a les àrees rurals. Els rituals màgics, les rondalles i llegendes foren una forma d'entendre i transmetre coneixements sobre les herbes remeieres, la història i la moral entre les classes sense instrucció.

L'església catòlica generà la seva pròpia mitologia al voltant de les figures de determinats sants: Sant Narcís i la llegenda de les mosques durant el setge de Girona del 1285, Sant Jordi i el drac,[106] el suposat martiri de Santa Eulàlia de Barcelona i fins i tot en vida com sant Vicent Ferrer. També fou època de les epidèmies de pesta negra i com a conseqüència es desenvoluparen les danses de la mort o danses macabres que foren representades en diverses localitats catalanes durant segles.

A partir de la baixa edat mitjana els éssers mitològics foren considerats dimonis o bé entitats relacionades amb la bruixeria i perseguits per l'església catòlica. La inquisició practicà múltiples execucions públiques i crema d'objectes per tal d'erradicar la bruixeria. Molta de la casuística fou recollida per Sprenger i Kramer al Malleus maleficorum i en l'àmbit peninsular autors com els religiosos Martín del Rio (Disquisiciones mágicas, 1599), Fuentelapeña (El ente dilucidado, 1676), Benito Jeronimo Feijoo (Teatro crítico universal, segle xviii). El racionalisme dels segles XVII i XVIII relegà les creences sobre bruixeria i els éssers fantàstics als contes per fer por als nens i bandejada dels costums i creences generals.[107]

Ben entrat el segle xix amb la Renaixença i el modernisme se cercaren els referents mitològics catalans i molts autors s'interessaren a cercar i documentar aquests costums i rituals propis, destacant-se'n entre tots la figura de Joan Amades en la seva obra gairebé enciclopèdica, recolliren moltes de les llegendes, costums, cançons i rondalles. L'esplendor medieval esdevingué un referent històric i cultural i per aquest motiu s'inventariaren especialment els relats de l'època.

Gastronomia
Article principal: Gastronomia de Catalunya

Llesques de pa amb tomàquet.
La gastronomia de Catalunya posseeix una gran tradició culinària. Els seus processos culinaris ja es descriuen documentalment d'ençà el segle xv. Ofereix una gran varietat de productes tant del mar com de la muntanya i l'horta. Sent en algunes ocasions característica la mescla de tots dos com és el cas del mar i muntanya. La cuina catalana ha aportat tot un seguit de plats típics del país amb guisats de peix com els suquets o la sarsuela, l'escudella (una espècie de bullit), la calçotada i la salvitxada. És típic de Catalunya el Pa amb tomàquet, que acompanya a molts plats de carn o embotits, i amb el qual s'elaboren els entrepans. Les salses com l'allioli i el romesco són les salses més característiques de la cuina catalana. És destacable la riquesa d'embotits que s'elaboren a la comarca d'Osona, especialment el fuet de Vic. Les butifarres de diverses composicions. Quant a la rebosteria, són famoses la crema catalana, els panellets, que s'elaboren especialment al novembre, el Menjar blanc, etc.

Catalunya també es distingeix per la seva gran tradició vinícola. Les zones del Penedès, Alella, Priorat i el Segre són grans productores d'una gran varietat de vins. El més conegut i exportat és el cava del Penedès, la producció del qual lideren empreses familiars com Freixenet i Codorníu.

Cal anotar que Catalunya ofereix una gran varietat de restaurants amb cuina de totes les regions espanyoles, així com de cuina internacional. Malgrat que Barcelona és la ciutat amb major quantitat i varietat de restaurants, els més prestigiosos, i distingits amb més estrelles Michelín l'any 2012 són el "Sant Pau" de Carme Ruscalleda que es troba a Sant Pol de Mar i El Celler de Can Roca a Girona.[108]

Altres referents gastronòmics han estat "El Bulli" de Ferran Adrià, que es trobava a Roses, tancat el 30 de juliol de 2011;[109] i el restaurant "Can Fabes" de Santi Santamaria, situat a Sant Celoni.

Mitjans de comunicació
Article principal: Mitjans de comunicació a Catalunya
Catalunya té una gran quantitat de mitjans de comunicació tant en llengua catalana com castellana, i fins i tot un gran nombre de mitjans bilingües.

Televisió
La Televisió de Catalunya, cadena pública de Catalunya que emet íntegrament en llengua catalana, és la principal televisió catalana. Té cinc canals: TV3, Canal 33, 3/24, Esport3 i el Canal Super3. TVC competeix en audiències amb canals en castellà de grups de comunicació espanyols, principalment Radiotelevisión Española, Atresmedia i Mediaset España Comunicación. Aquestes grups tenen la seu a Madrid, però disposen de centres de producció a Catalunya, des d'on emeten alguns programes.

Altres televisions de menor audiència, encara que de presència destacable són 8 TV, televisió privada del Grup Godó que emet en català, Barça TV, El Punt Avui TV, i les televisions locals, el major exponent de les quals és Barcelona Televisió, que també emeten en català.

Premsa
Els dos principals grups editors catalans de premsa i revistes són el Grup Godó i el Grup Zeta. Cadascun dels grups té una gran varietat de capçaleres tant de diaris d'informació general com esportiva, i de revistes.

Els dos principals diaris catalans d'informació general són El Periódico de Catalunya (Grup Zeta) i La Vanguardia (Grup Godó), tots dos amb edicions en català i castellà. Són els dos periòdics amb major tiratge i distribució a Catalunya, per davant de diaris en castellà d'àmbit estatal com "El País" o "El Mundo", que també tenen delegacions a Catalunya. També destaquen els diaris editats només en català El Punt Avui i Ara. Hi ha nombrosos diaris comarcals escrits en català, i d'àmbit més local. Els més destacats són El 9 Nou, Segre, Regió 7, Diari de Girona i el Diari de Tarragona.

En l'àmbit de la informació esportiva destaquen Sport, del Grup Zeta, i El Mundo Deportivo (Grup Godó). Tots dos estan escrits íntegrament en castellà. En llengua catalana destaca L'Esportiu.

Ràdio
La ràdio amb major audiència a Catalunya és RAC 1 (Grup Godó), que emet íntegrament en català, com la segona, Catalunya Ràdio, la ràdio pública pertanyent a la Corporació Catalana de Ràdio i Televisió.[110]

Grups comunicatius i productores
Catalunya és seu de forts grups de comunicació que actuen tant en el sector audiovisual com en el de la premsa, l'edició de llibres i revistes, i la producció cinematogràfica. Els més rellevants són el Grup Godó, el Grupo Planeta i el Grup Zeta. També són molt destacables, especialment en l'àmbit audiovisual, les productores Gestmusic, El Terrat, Focus i Mediapro. També cal assenyalar la Corporació Catalana de Mitjans Audiovisuals, empresa pública de l'administració autonòmica catalana, titular de Televisió de Catalunya i Catalunya Ràdio, entre d'altres mitjans.

Esports
Article principal: Esport a Catalunya

Estadi Camp Nou
Catalunya és un país amb gran tradició esportiva, especialment des de principis del segle xx, data en què s'hi van fundar els grans clubs en tots els àmbits que, en alguns casos, van ser els primers d'Espanya a fundar-se. Els esports més populars són el futbol, el bàsquet, el tennis, l'hoquei i d'altres. Cal esmentar també l'afició per l'esquí, i les nombroses estacions d'esquí situades als Pirineus catalans entre les quals destaca Baqueira Beret, la més gran d'Espanya. També hi ha gran afició al ciclisme.

Els clubs de futbol més importants de Catalunya són el Futbol Club Barcelona i el RCD Espanyol, ambdós de Barcelona, que juguen a la primera divisió del futbol espanyol. Actualment, el Girona FC també juga a primera divisió. Altres equips importants són el Gimnàstic de Tarragona, el CF Reus Deportiu, tots dos la segona divisió. El FCB ha guanyat 25 vegades el títol de campió de la Lliga Espanyola i cinc vegades la Lliga de Campions, a més d'altres títols importants. Destaca la consecució en un mateix any (2009) dels sis títols possibles (Liga BBVA, Copa del Rei, Lliga de Campions, Supercopa d'Espanya, Supercopa d'Europa i Mundial de Clubs de la FIFA). És el primer i únic equip de la història a aconseguir-ho. Per altra banda, el RCD Espanyol de Barcelona ha aconseguit entre d'altres títols, 4 Copes del Rei.

Catalunya ha organitzat dos dels esdeveniments esportius internacionals més importants: els Jocs Olímpics d'estiu, i sent-ne l'única seu espanyola a fer-ho, el 1992, els Jocs Mediterranis de 1955, els campionats del món d'atletisme i natació, i l'Eurobasket. Catalunya va ser seu local per a la Copa del Món de Futbol d'Espanya el 1982. S'hi celebren també el Gran Premio de España de Fórmula 1, i el Gran Premi de Catalunya de MotoGP en el Circuit de Catalunya de Montmeló; així com el Ral·li Costa Brava i La volta a Catalunya.

Dotze federacions esportives catalanes són oficialment reconegudes per les federacions internacionals. Aquestes federacions compten amb seleccions en catorze disciplines, cap d'elles olímpica, que participen a nivell internacional de manera oficial, representant Catalunya. Les catorze seleccions catalanes són de futbol sala, corfbol, pitch & putt, futbol australià, fisicoculturisme, taekwondo, twirling, kickboxing, karate, icestock, raquetball, cursa de muntanya, esquí de muntanya i escalada.

Selecció catalana de futbol

Equip inicial al partit Catalunya-Nigèria, de gener de 2013.
Article principal: Selecció catalana de futbol
Històricament s'ha conegut com a selecció o seleccions catalanes de futbol a les formacions que han competit sota la jurisdicció de la Federació Catalana de Futbol (FCF).

La selecció catalana de futbol no està reconeguda per la FIFA, per l'oposició de la Federació Espanyola de Futbol[111] i del Consell Superior d'Esports (CSD),[112] i per tant només pot jugar partits amistosos a nivell internacional. Tanmateix sí que pot competir oficialment com a selecció autonòmica a les competicions de la Federació Espanyola de Futbol que organitza normalment per a categories inferiors. La selecció absoluta masculina té com a seleccionador a Gerard López des de 2013.

El 22 de desembre del 2009, Catalunya s'adjudicà el I Trofeu Catalunya Internacional, guanyant la selecció argentina.[113]

Ciència i tecnologia
La recerca científica i tecnològica ha estat un dels pilars del desenvolupament econòmic i industrial de Catalunya. Alguns dels científics més cèlebres de Catalunya són Narcís Monturiol, l'astrònom Josep Comas i Solà, el climatòleg Eduard Fontserè, el bioquímic Joan Oró o el biòleg Ramon Margalef. En la recerca científica econòmica destaca Andreu Mas-Colell.

Tant el govern com les empreses privades realitzen grans inversions econòmiques per a potenciar les recerques científiques i tecnològiques. Destaca en aquest cas el Consell Superior d'Investigacions Científiques.

Espanya o el Regne d'Espanya[a] (en castellà i gallec: Reino de España, en basc: Espainiako Erresuma, en asturià: Reinu d'España, en occità: Reialme d'Espanha, en aragonès: Reino d'Espanya) és un estat del sud-oest d'Europa, que ocupa la major part de la península Ibèrica, la qual comparteix amb Andorra, França (l'Alta Cerdanya), Gibraltar i Portugal. Amb una superfície de 504.030 km², Espanya és el segon estat més extens de l'Europa occidental i el sisè més poblat del continent europeu. Limita al nord-est amb França i el principat d'Andorra, a l'oest amb Portugal i amb l'oceà Atlàntic, amb el Mar Cantàbric al nord, i a l'est i al sud amb la mar Mediterrània. Pertanyen a Espanya també els territoris extrapeninsulars de les Illes Balears, a la mar Mediterrània, les illes Canàries a l'oceà Atlàntic i les ciutats de Ceuta i Melilla, a l'Àfrica del Nord, que limiten amb el Marroc.

Amb la unió i conquesta de diversos regnes de la península Ibèrica, Espanya es va convertir, arran del descobriment d'Amèrica, la seva subsegüent conquesta i l'explotació dels seus recursos, en l'imperi més ric i extens del món del segle xvi al segle xvii. Posteriorment l'economia es va estancar, i amb la pèrdua de la majoria dels territoris el segle xix, Espanya va entrar en un període de decadència econòmica i d'inestabilitat política i social.

Tot i la coincidència social i geogràfica, conceptualment cal diferenciar la Monarquia hispànica, existent fins al s. XVIII, i l'estat nació iniciat a partir de la unió política promoguda pels Decrets de Nova Planta, i amb la Constitució de 1812 com a destacat carreu legal. Fins als s. XVIII - XIX el terme espanyol venia a representar els territoris i cultures del territori estatal, essent l'espanyolisme un sentiment inclusiu, mentre que després l'Estat promogué la correlació excloent espanyol = castellà.

La Guerra Civil espanyola, de 1936 a 1939, va posar la nació al centre de l'escenari mundial,[1] a la fi de la qual es va aïllar durant gairebé quatre dècades (36 anys) de la dictadura de Francisco Franco, fins a la seva mort el 1975. Des d'aleshores, Espanya ha experimentat una extraordinària transformació política i econòmica. Per una banda, la democràcia s'ha consolidat, i la societat, profundament conservadora, ha evolucionat a una de molt més tolerant.[cal citació] Per altra banda, amb l'entrada d'Espanya a la Comunitat Europea, l'economia ha passat d'una de les més pobres de la regió, cap a la novena més gran del món, amb una renda per capita del 90% de la mitjana dels quinze membres abans de la seva expansió, i amb estàndards de vida en l'actualitat superiors a Itàlia.[2]

La població espanyola és una mescla de diversos grups ètnics,[1] i l'Estat és geogràficament i culturalment divers.[1] Moltes i variades cultures, entre les quals, la castellana, la catalana, la lusitana, la gallega, la basca, l'àrab, la jueva i la romana, cadascuna contribuint al patrimoni artístic mundial, han conformat l'Espanya actual.[1]

Espanya s'ha constituït com a Estat social, democràtic i de dret, la forma de govern del qual és la monarquia parlamentària constitucional. Està integrat per diverses regions i nacionalitats, totes les quals s'han constituït com a comunitats autònomes, les quals són la base de l'organització territorial. S'hi parlen diverses llengües: el castellà —oficial a tot l'Estat— així com el català (oficialment anomenat "valencià" al País Valencià), el basc, l'occità (en la seva variant aranesa) i el gallec, cooficials a les comunitats on són pròpies, així com l'asturlleonès (parlat a Lleó, Astúries, Cantàbria i Extremadura) i l'aragonès (parlat a l'Aragó), sense reconeixement oficial.

Toponímia
El nom d'Espanya es deriva del llatí Hispania, "Hispània", amb el qual els romans designaven geogràficament la península Ibèrica. El nom d'Iberia era la denominació preferida pels autors grecs per referir-se al mateix territori. Tanmateix, les arrels del terme Hispània no són llatines, per la qual cosa, del seu origen, se n'han formulat diverses teories.

La hipòtesi més acceptada diu que Hispania prové del fenici i-spn-ya, terme documentat des del segon mil·lenni aC en inscripcions ugarítiques. Els fenicis van construir la primera civilització no ibèrica que va arribar a la península per a expandir llur comerç i que va fundar, entre altres ciutats, Cadis, la més antiga d'Europa occidental.[3] Els romans van adoptar aquesta denominació dels cartaginesos vençuts, interpretant el prefix i com a costa, illa o terra, i ya com a regió. El lexema spn, que en hebreu, llengua molt propera al fenici, es pot llegir com a saphan es va traduir com a «conills» —tot i que en realitat es refereix al damà, un procàvid d'aspecte similar al conill que habitava la regió. Els romans, per tant, van designar Hispània com a «terra plena de conills», segons es pot constatar en els escrits de Ciceró, Juli Cèsar, Plini el Vell, entre altres. Fins i tot en algunes monedes encunyades a l'època d'Hadrià, figuraven personificacions d'Hispània com a dona asseguda amb un conill als seus peus. En la mateixa línia, Isidor de Sevilla, al seu llibre d'Etimologies, postula que el terme té la seva arrel en Ispani, un topònim fenici-púnic de Sevilla, ciutat que els romans van denominar Hispalis.


Denari del fill de Pompeu amb l'al·legoria d'Hispània
L'historiador i hebraista Cándido María Trigueros va proposar en la Real Academia Sevillana de Buenas Letras, el 1767, una teoria alternativa, basada en el fet que l'alfabet fenici, com l'hebreu, no tenia cap vocal. Així, spn (sphan en hebreu i arameu), significaria en fenici, "el nord", una denominació que feia referència a la situació geogràfica de la península en relació amb la costa africana, la ruta dels fenicis, i per tant i-spn-ya significaria la "Terra del nord". Una teoria contemporània, proposada per Jesús Luis Cunchillos, suggereix que l'arrel del terme span és spy, que vol dir "forjar o batre metalls", i que per tant, Espanya és la "Terra on es forgen metalls".[4]

A més de la teoria de l'origen fenici—tot i que el seu significat és discutit—al llarg de la història s'han proposat altres hipòtesis. Al començament de l'Edat moderna, Antonio de Nebrija va proposar que Hispània és una deformació de la paraula ibèrica Hispalis que significava la "Ciutat d'occident".[5] Al segle xix, Juan Antonio Moguel va proposar que el terme podria provenir de la paraula èuscar Izpania, que voldria dir "que divideix el mar", composta per les veus iz i pània,[6] tot i que el 1902, Miguel de Unamuno, va argumentar que per a alguns bascs, el nom es deriva de l'èuscar ezpaña, "llavi", en al·lusió a la posició de la península a Europa.[7]

Durant l'edat mitjana, i com a evolució del terme geogràfic, Espanya comprenia tots els regnes de la península, des de Portugal, Galícia, Castella fins a l'Aragó. Tot i que diversos monarques hispànics havien fet ús del títol «Rei d'Espanya» o «Rei de les Espanyes», no seria sinó fins al regnat de Felip V de Castella i IV d'Aragó que el nom de «Rei d'Espanya» passa a substituir en exclusiva al del «Rei de Castella».

Geografia física
Article principal: Geografia d'Espanya
Vegeu també: Vegetació d'Espanya, Boscos de la península Ibèrica, i Fauna de la península Ibèrica

El Teide, a les illes Canàries, és el punt més alt d'Espanya
Espanya està situada a l'extrem sud-occidental d'Europa, a la península Ibèrica tot i que comprèn també dos arxipèlags—les illes Canàries a l'oceà Atlàntic i les Illes Balears a la mar mediterrània—i dues ciutats, Ceuta i Melilla al nord d'Àfrica. A més, inclou altres possessions menors no continentals com ara les illes Chafarinas, Vélez de la Gomera i el penyal d'Alhucemas, així com l'illa d'Alborán, les illes Columbretes, i una sèrie d'illes i illots a prop de les costes peninsulars.

Per la seva extensió territorial, és el quart país més extens d'Europa, després de Rússia, Ucraïna i França, i el segon més extens de la Unió Europea. Físicament, Espanya limita a l'oest amb Portugal i l'oceà Atlàntic, a l'est amb el mar Mediterrani, al sud amb l'oceà Atlàntic i l'estret de Gibraltar, i al nord amb els Pirineus, el golf de Biscaia i el mar Cantàbric.

El territori central d'Espanya és dominat per planes i serralades, com ara la Sierra Nevada. Els principals rius del territori són el Tajo, l'Ebre, el Duero, el Guadiana i el Guadalquivir.

Relleu

Panoràmica de Las Médulas, a Lleó
Article principal: Relleu d'Espanya
El relleu d'Espanya es caracteritza per la seva elevació, amb una altitud mitjana de 660 m; el territori és molt muntanyós en comparació amb la resta dels països europeus, llevat de Suïssa, Àustria, i els microestats d'Andorra i Liechtenstein, l'altitud mitjana dels quals és molt superior. A l'Espanya peninsular el relleu s'articula entorn d'un gran altiplà, la Meseta Central, que ocupa la major part del centre de la península Ibèrica. Al sud-oest de la península hi és la depressió del riu Guadalquivir, i al nord-est hi és la depressió del riu Ebre. La Meseta està gairebé totalment envoltada per sistemes muntanyosos:[8]

la serralada Cantàbrica, al nord,
la serralada Ibèrica, al sud-est
la Sierra Morena, al sud.
A més a més, la Meseta està dividida pel Sistema Central, el qual s'estén des de la serralada Ibèrica fins Portugal. Exteriors a la Meseta són les Serralades Catalanes, i les Serralades Bètiques. Els punts més elevats de la península són el pic d'Aneto (3.404 m) als Pirineus aragonesos, i el Mulhacén (3.477 m) a la Sierra Nevada. Així i tot, el punt més elevat de tot el territori espanyol és el Teide (3.718 m), a les Canàries.

Hidrografia

L'Ebre, a Miravet
La hidrografia espanyola mostra una gran desproporció entre el vessant fluvial atlàntic i el mediterrani:[9] la majoria dels principals rius d'Espanya desemboquen a l'oceà Atlàntic, entre els quals el Duero, el Miño, el Tajo, el Guadiana i el Guadalquivir, aquest últim l'únic riu navegable als últims 100 km, de Sevilla fins a la seva desembocadura a l'Atlàntic. L'Ebre, per contra, pertany al vessant mediterrani, i és el més cabalós i extens d'Espanya. La majoria dels rius d'Espanya no són aptes per a la navegació interior, però hom en fa ús per al regadiu o per a la generació d'energia hidroelèctrica. Els rius del vessant cantàbric són curts, però de cabal abundant.[9]

Clima
Article principal: Clima d'Espanya
El clima d'Espanya és molt divers. Aquesta complexitat és resultat de la gran extensió de la península Ibèrica, la seva situació geogràfica i el seu relleu.[1] El territori peninsular es pot dividir de diverses maneres quant als climes que es presenten:

en tres regions climàtiques: l'atlàntica, la mediterrània i la interior;[9]
en tres zones: humida, semiàrida i àrida;[1] o
en tres àrees per tipus de clima: marítim oceànic, mediterrani continental i de muntanya[1]
Tot i la diversitat, el clima predominant és el mediterrani, caracteritzat pels hiverns temperats i els estius calorosos. A les regions muntanyenques les temperatures són més extremes (a l'hivern), però les precipitacions sovint són abundants. A les illes Canàries, el clima és subtropicalment i majoritàriament càlid tot l'any, tret de zones de muntanya, on la temperatura baixa a causa de l'altura, especialment els mesos d'Hivern.

Les onades de calor duren uns set dies.[10]

Política i govern
Article principal: Política d'Espanya
Espanya va tenir, amb excepcions temporals, un sistema parlamentari amb una constitució escrita des de 1833 al 1939, i en dues ocasions, el seu sistema de govern va ser republicà (de 1873 a 1874, la Primera República Espanyola, i de 1931 a 1939, la Segona República Espanyola).[1] Després de la Guerra Civil espanyola, Espanya va ser governada pel general Francisco Franco, el govern del qual estava basat en una sèrie de Lleis Fonamentals. Després de la seva mort, el 1975, Joan Carles va fer protesta com a rei i cap d'Estat i va iniciar un procés de transició cap a la democràcia. El 1977 es van celebrar eleccions democràtiques, i el 1978 es va aprovar una nova constitució referendada pel poble espanyol.

Des de 1978, segons la constitució vigent, Espanya s'ha constituït com a Estat social i democràtic de dret, el qual propugna com a valors superiors del seu ordenament jurídic la llibertat, la justícia, la igualtat i el pluralisme polític.[11] La forma de govern de l'Estat és la monarquia parlamentària constitucional.

Estructura constitucional

Congrés dels Diputats a Madrid
La constitució espanyola estableix que la sobirania resideix en el poble, del qual emanen els poders de l'Estat.[11] El rei, és el cap d'Estat, símbol de la seva unitat i permanència; ha d'arbitrar i moderar el funcionament de les institucions de l'Estat i n'és la més alta representació en les relacions internacionals.[12] Tot i que el seu paper és primordialment cerimonial, les lleis han de ser aprovades i promulgades pel rei. Correspon al rei també convocar o dissoldre les Corts Generals, convocar a eleccions, proposar el candidat a President del Govern i nomenar els seus ministres. És també el comandant suprem de les Forces Armades espanyoles.[13] L'actual Rei d'Espanya és Felip VI.

Les Corts Generals representen el poble espanyol. Són integrades pel Congrés dels Diputats i el Senat. Les Corts exerceixen la potestat legislativa de l'Estat. El Congrés dels Diputats ha d'estar integrat per un mínim de 300 i un màxim de 400 diputats—actualment n'hi ha 350—electes per sufragi universal, lliure, igual i directe, segons el mètode de representació proporcional, en què la circumscripció electoral és la província, amb l'excepció de Ceuta i Melilla que conformen cadascuna una circumscripció electoral. El Congrés s'elegeix per un període de quatre anys. Són electors i elegibles tots els espanyols en ple ús dels seus drets polítics.[14] El Senat és la cambra de representació territorial. S'elegeixen, per cada província, quatre senadors per sufragi universal pels votants que hi resideixin, llevat de les províncies insulars. D'aquestes, s'elegeixen tres senadors per les illes de Gran Canària, Mallorca i Tenerife, i un senador per a Eivissa-Formentera, Menorca, Fuerteventura, La Gomera, El Hierro, Lanzarote i La Palma. A més, Ceuta i Melilla elegeixen cadascuna dos senadors. Finalment, els parlaments de les comunitats autònomes designen un senador com a mínim, i un d'altre per cada milió d'habitants.[15] Actualment hi ha 264 senadors, 208 que han estat elegits, i 56 que han estat designats.


Palau de la Moncloa, residència oficial del president del govern espanyol
Després de les eleccions parlamentàries i la subsegüent renovació del Congrés dels Diputats, el rei, prèvia consulta dels representants dels grups polítics, proposa un candidat a la Presidència del Govern, el qual formarà el govern mentre conservi la confiança de la Cambra. El candidat ha d'aconseguir la majoria absoluta dels vots del Congrés dels Diputats, en una primera volta, o una majoria simple, en una segona volta.[16] Per tant, el President del Govern és sovint el líder del partit o coalició majoritària al parlament. El Govern dirigeix la política interior i exterior, l'administració civil i militar, la defensa de l'Estat i exerceix la potestat executiva de l'Estat.[17] El Govern està integrat pel President, els Vicepresidents, i els ministres, tots els quals conformen el Consell de Ministres. L'actual president del govern espanyol és Pedro Sánchez Pérez-Castejón, del Partit Socialista Obrer Espanyol (PSOE).

Finalment, la potestat judicial és exercida per jutges i magistrats independents que administren la justícia en nom del rei.[18] De tots els tribunals, el Tribunal Suprem és l'òrgan jurisdiccional superior. El seu president és nomenat pel rei, proposat pel Consell General del Poder Judicial. Aquest consell està integrat per vint-i-un membres —un dels quals és el president.

Partits polítics
Els partits polítics amb representació al Congrés o al Senat segons el resultat de les eleccions generals espanyoles de novembre de 2019 són:

Partit Socialista Obrer Espanyol (PSOE)
Partit Popular (PP)
Vox
Unidas Podemos
Esquerra Republicana de Catalunya - Sobiranistes (ERC)
Ciudadanos (Cs)
Junts per Catalunya (JUNTS)
Partit Nacionalista Basc (EAJ-PNV)
Euskal Herria Bildu
Coalició Canària - Partit Nacionalista Canari (CC-PNC)
Navarra Suma (NA+)
Més País
Compromís (Compromís)
Partit Regionalista de Cantàbria (PRC)
Teruel Existe
Candidatura d'Unitat Popular (CUP)
Organització territorial
Article principal: Organització territorial d'Espanya
L'article 2 de la constitució espanyola reconeix les "regions i nacionalitats" que integren la "indissoluble nació espanyola", i els garanteix el dret a l'autonomia; aquestes regions i nacionalitats es van conformar en "comunitats autònomes". Això converteix Espanya en un "Estat d'autonomies", és a dir, un Estat regional que, formalment, és un Estat unitari en què el govern central ha transferit poders i autonomia a les comunitats que l'integren, a diferència dels Estats federats en què són les entitats que els integren les que transfereixen drets al govern central.

A partir de 1833, Espanya va quedar dividida en províncies relativament homogènies quant a la seva superfície, eliminant la majoria dels enclavaments anteriors de les intendències. Se'n van crear 49, però el nombre va pujar a 50 quan les Canàries van ser dividides en dues províncies. La constitució de 1978 reconeix les províncies com a entitat per a l'organització territorial espanyol i com a base per a la formació de les comunitats autònomes. És, en l'exercici del dret a l'autonomia reconeguda per a les regions i nacionalitats, que les províncies limítrofes amb característiques històriques, culturals i econòmiques comunes, els territoris insulars, i les províncies amb entitat regional històrica van accedir a l'autogovern en constituir-se com a comunitats autònomes de l'Estat espanyol.[19]

L'atorgament de l'autonomia i la transferència de competències es va planejar, al començament, com a procés asimètric, amb la intenció de garantir un major grau d'autogovern a les "nacionalitats històriques" d'Espanya—Catalunya, el País Basc i Galícia, i eventualment, Andalusia. Les primeres tres van accedir a l'autonomia mitjançant un procés ràpid i simplificat, mentre que la resta havia de complir diversos requeriments estipulats en la constitució. També, en reconeixement dels drets forals, el País Basc i Navarra, a diferència de la resta de les comunitats—de règim comú—gestionen llurs finances de manera independent. Entre 1978 i 1983, es van constituir 17 comunitats autònomes:


Mapa autonòmic de l'Estat espanyol
Bandera d'Andalusia Andalusia
Aragó Aragó
Astúries Astúries
Illes Canàries Canàries
Cantàbria Cantàbria
Castella-la Manxa Castella - la Manxa
Castella i Lleó Castella i Lleó
Catalunya Catalunya
Comunitat de Madrid Comunitat de Madrid
Extremadura Extremadura
Galícia Galícia
Illes Balears Illes Balears
Navarra Navarra
País Basc País Basc
País Valencià País Valencià
Múrcia Regió de Múrcia
Rioja La Rioja
Malgrat algunes diferències en les competències de les comunitats autònomes, el govern de totes es basa en el parlamentarisme. Cadascuna té un parlament unicameral, els membres del qual són elegits per sufragi universal mitjançant la representació proporcional. El govern comunitari està encapçalat per un president el qual és responsable davant el parlament.

En algunes regions—principalment en alguns sectors de Catalunya, País Valencià, Aragó, Galícia i el País Basc—existeix un sentiment nacional que s'ha expressat de diverses maneres. S'hi han format partits polítics, molts d'ells independentistes, com ara el Bloc Nacionalista Gallec, Esquerra Republicana de Catalunya, Eusko Alkartasuna, Bloc Nacionalista Valencià i Chunta Aragonesista. Altres partits oscil·len entre postures autonomistes, federalistes o independentistes.

A més de les comunitats autònomes, i com a divisions territorials de primer nivell també, hi ha dues ciutats autònomes: Ceuta i Melilla, ambdues localitzades a la costa del nord d'Àfrica. Encara que no se'ls atorga facultats legislatives se'ls permet proposar en les Corts Generals iniciatives legislatives que consideren oportunes. Aquesta és la principal diferència entre les comunitats i les ciutats autònomes: les ciutats no tenen una assemblea legislativa autònoma pròpia.

Des del 2003 s'ha adoptat la Nomenclatura de les Unitats Territorials Estadístiques, o unitats NUTS, de tres nivells, amb finalitats merament estadístiques, basats en les normatives europees i fixats per l'Eurostat. Les 50 províncies espanyoles i les dues ciutats autònomes són classificades en els nivells NUTS-3; les 17 comunitats autònomes són classificades en els nivells NUTS-2, i per als nivells NUTS-1 s'han creat grups de comunitats autònomes.

Actualment Espanya té dos conflictes territorials importants: un al penyal de Gibraltar, colònia britànica al sud de la península Ibèrica que Espanya vol recuperar, i l'altre a les ciutats autònomes espanyoles Ceuta i Melilla, sovint reclamades pel Marroc.

Defensa i seguretat

El nou vaixell Juan Carlos I (L-61) de l'Armada Espanyola.
La responsabilitat de la defensa de l'Estat recau en les Forces Armades, la missió de les quals, segons l'article vuitè de la constitució espanyola és "garantir la sobirania i independència d'Espanya, defendre la seva integritat territorial i l'ordenament constitucional". Tradicionalment s'han dividit en tres cossos: l'Exèrcit de Terra, l'Armada i l'Exèrcit de l'Aire. A més, s'hi inclou la Guàrdia Reial i la Unitat Militar d'Emergències.

Espanya és un dels Estats més importants de l'EUFOR, i de l'Eurocòs, i té una posició destacada en l'estructura de l'OTAN, a la qual pertany des de 1982. Actualment els Estats Units operen una base militar en territori espanyol, a Morón de la Frontera (Sevilla). Espanya té la sisena flota naval més poderosa del món,[20] i el cos d'infanteria de marina més antic del món.[21]

Internament, el Cos Nacional de Policia (CNP) és la força policíaca encarregada de la seguretat urbana i d'investigació. A més, la Guàrdia Civil, fundada el 1844, està encarregada de la seguretat de les àrees rurals i les rutes i autopistes, a més de les fronteres. Tots dos, el CNP i la Guàrdia Civil, han estat unificats sota el comandament del Ministeri de l'Interior. A Catalunya i el País Basc, tanmateix, hi ha cossos de policia autònoms — els Mossos d'Esquadra i l'Ertzaintza respectivament — que assumeixen moltes funcions de la Policia de l'Estat.

Relacions exteriors
Les relacions internacionals d'Espanya es poden dividir en dos blocs, aquelles en què intervé per ser membre d'institucions internacionals, i aquelles on històricament ha tingut un pes específic. Dins aquest segon grup destaquen tres àrees on s'ha intensificat la relació diplomàtica espanyola: els pobles que envolten la mar Mediterrània (especialment a partir del Procés de Barcelona: Unió per la Mediterrània), la Unió Europea i els països de l'Amèrica Llatina, amb els quals el castellà com a llengua.

En segon terme, té relacions amb una antiga colònia, Guinea Equatorial, país amb lligams idiomàtics. Destaca per ser un país tradicionalment afí als territoris àrabs, fet que l'ha portat a intervenir en conflictes i trobades sobre l'Orient Mitjà, malgrat la llunyania geogràfica.

El gruix de les relacions exteriors es duen a terme a través del Ministeri d'Afers Exteriors i Cooperació d'Espanya i els seus organismes subalterns. La majoria de relacions són pacífiques, ja que els conflictes territorials són limitats: d'una banda la disputa sobre Gibraltar i de l'altra les ciutats autònomes de Ceuta i Melilla.

Economia
Article principal: Economia d'Espanya

World Trade Center a Barcelona
Segons les dades econòmiques publicades el 2018 per la CIA, el Producte interior brut d'Espanya en acabar l'any 2017, va ser de 1.774 bilions de dòlars fent-la la setzena economia més gran del món (2008 eren 1.401 bilions de dòlars).[22] El 2017 el Producte interior brut per habitant en paritat de poder adquisitiu va ser de 38.300 dòlars (2008: 34.600 dòlar, sense correcció per inflació),[23] que posa Espanya en 49è lloc entre Nova Zelanda i Itàlia.[24] El 2010 la Renda nacional bruta era similar al PIB, estimada en 1.456 bilions de dòlars,[25] o 31.960 dòlars per habitant, segons el mètode Atlas, o 31.130 dòlars en paritat de poder adquisitiu.[26]

Història econòmica
La industrialització espanyola, tot i començar cap a la fi del segle xviii, va estar concentrada només en unes quantes regions, en especial a Catalunya i Biscaia. De fet, el creixement econòmic d'Espanya va ser molt més lent que no pas el de les altres economies europees, per la qual cosa, Espanya, en començar el segle xx, era més pobre i menys desenvolupada que els seus veïns del nord.[1] La demanda de productes metal·lúrgics i tèxtils durant la Primera Guerra Mundial, en què Espanya es declararia neutral, va propiciar el creixement econòmic, però, com la resta de les economies mundials duran la Gran Depressió que va començar el 1929, Espanya va entrar en recessió. Després de la Guerra Civil, gran part de l'economia espanyola va ser severament afectada, i les polítiques d'autarquia de Franco, i el seu aïllament de les democràcies europees, van evitar la seva revitalització.[1] A més a més, en ser un «govern feixista», Espanya va ser exclosa del Pla Marshall dels Estats Units per a la reconstrucció d'Europa.

A partir de la dècada de 1960, l'economia va començar a liberalitzar-se i obrir-se, la qual cosa va permetre la inserció del país dins l'etapa de creixement econòmic del món desenvolupat.[27] Es van mobilitzar els recursos productius interns, el turisme de masses es va convertir en peça clau de l'economia, i es va modernitzar l'aparell productiu amb la liberalització de les importacions. Tot l'anterior en conjunció amb la forta inversió nacional i estrangera van produir un ritme accelerat de creixement entre 1960 i 1974, amb una mitjana anual de 7,1%, i un creixement de la renda per habitant anual del 5,5%.[27] La renda per habitant, que era la meitat de la mitjana europea al començament d'aquest període, es va incrementar al 80% de la mitjana europea el 1975.


Façana del Banc Espanyol de Crèdit, a Barcelona
No obstant això, la dependència de les condicions externes van fer que l'economia espanyola fos molt vulnerable a la crisi econòmica mundial de 1970.[1] La inflació i la taxa d'atur es van disparar, aquesta última superant el 20% de la població econòmicament activa el 1985.[1] A partir de 1985, l'economia va tornar a recuperar-se, i l'entrada del país a la Comunitat Europea, va permetre el ràpid creixement econòmic, convertint Espanya en el país més dinàmic d'Europa.[27] Amb l'adhesió a la Comunitat, es va acceptar una cultura econòmica que incloïa l'estabilització de l'economia per evitar la inflació i el desequilibri en la balança de pagaments, així com l'obertura i la liberalització.[27] Després d'una breu recessió, Espanya va créixer cada any, de 1994 al 2008.[22] En aquest període, l'atur va disminuir, en especial gràcies a l'expansió del sector dels serveis.[1] El govern va començar una sèrie de privatitzacions d'empreses públiques. Espanya va qualificar per a la incorporació de l'euro, la moneda única de la Unió Europea, adoptant-la en circulació el 2002. Al segle xxi, Espanya s'havia ja consolidat com una de les economies més fortes de la Unió Europea,[1] amb rendes per habitant comparables a les de les grans economies europees.[2] Espanya ha invertit en recerca i desenvolupament i triplicat la inversió en aquest sector des del 2000,[28] tot i que la inversió privada és molt petita.[28] La indústria de l'energia renovable és subvencionada, i actualment el 22% de l'electricitat es produeix així, i tres de les cinc companyies renovables més grans del món són espanyoles.[28] Alguns dels reptes de l'economia són fer-la més eficient, incrementar la productivitat, i millorar l'educació.[28]


Gratacels a Madrid
L'economia espanyola va ser severament afectada per la crisi financera mundial del 2008, i va entrar en recessió el tercer trimestre del mateix any. La bombolla immobiliària, que havia estat l'element principal del creixement del 2001 al 2007, va esclatar, i la taxa de creixement econòmic, que anteriorment havia estat superior al 3% anual, només va ser de l'1,2% el 2008.[22] De fet, el sector de la construcció, representava, abans de la recessió, el 10% del Producte interior brut total, oferint feina a un percentatge considerable de la població, i atraient molts immigrants d'Europa de l'Est i de Sud-amèrica.[1] La taxa d'atur s'ha incrementat de manera significativa, del 13% a la fi del 2008, superant el 17% per a novembre del 2009. Malgrat la recuperació de la resta d'Europa el tercer trimestre del 2009, Espanya no sortirà de la recessió sinó fins al 2010 sent, possiblement, l'última de les economies de la Unió Europea a fer-ho.[29] Així i tot, la banca espanyola és sòlida,[22] i per tant no va ser necessària la gran intervenció del govern per a rescatar els bancs, com va ser el cas a altres Estats europeus.[22]

Economia per sector

Vinyes de La Rioja
A partir de la dècada de 1960, va començar un declivi relatiu en l'agricultura espanyola, acompanyada del decrement en la població rural.[1] Fins i tot en l'actualitat, l'agricultura espanyola encara es troba en una situació relativament retardada segons els estàndards europeus: la inversió capital per hectàrea és una cinquena part de la mitjana de l'Organització per a la Cooperació i el Desenvolupament Econòmic (OECD),[1] l'anomenat, "club dels països rics". Així i tot, des de l'entrada d'Espanya a la Comunitat Europea el 1986, l'agricultura s'ha adaptat a les polítiques europees, i les terres productives, especialment aquelles destinades al conreu orgànic, s'han incrementat.[1] La diversitat regional permet també una diversitat en la producció agrícola i l'ocupació, que varia de manera significativa per comunitat autònoma.[30] S'estima que el 2008, el 4% de la població econòmicament activa estava ocupada en l'agricultura, i que aquesta activitat representava el 3,8% del Producte interior brut.[22] Entre els productes principals són els vegetals, les fruites i els cereals, que representen el 75% del valor de la producció agrícola total.[1] L'ordi i el blat, els principals productes espanyols, predominen a Castella i Lleó, Castella - la Manxa i Andalusia; l'arròs al País Valencià i a Catalunya; el tabac a Extremadura; l'oliva al sud; i els cítrics al País Valencià i a Múrcia.[1] La indústria del vi és molt important: Espanya és un dels productors més gran de vi del món; les àrees de producció més importants són La Rioja, el Penedès (a Catalunya), Valdepeñas (a Castella - la Manxa), la vall del Duero (a Valladolid i Màlaga) i Jerez de la Frontera (a Andalusia).[1]

La pesca té un pes molt més petit del PIB espanyol, ocupant a un percentatge també molt petit, però és important atès el seu efecte i la seva importància en algunes regions.[31] De fet, Espanya és un dels països desenvolupats on la pesca és una de les activitats econòmiques més important.[1][31] Destaquen en pesca Galícia, Cantàbria, Andalusia, el País Basc, Canàries i les Illes Balears.[31]


Indústria petroquímica de Tarragona a Catalunya
El 2008, la indústria representava el 23,2% del PIB espanyol, i ocupava el 26,4% de la població activa.[22] La industrialització espanyola històricament va estar concentrada al País Basc, a Catalunya i a Madrid. A partir de la dècada de 1960 l'economia va començar a diversificar-se. En l'actualitat són importants la indústria de l'automòbil (entre les empreses s'hi troba l'espanyola SEAT), la indústria farmacèutica, la indústria tèxtil, i la indústria de les telecomunicacions entre altres. La mineria la producció d'acer també són important, sobretot al nord, a Astúries i al País Basc.

El sector dels serveis, tot i ser menys desenvolupat que no pas a altres països europeus, és el sector més important de l'economia espanyola.[1] El 2008 els serveis representaven el 67,6% del PIB, i ocupaven el 69,5% de la població activa.[22] Entre totes les indústries dels serveis, el turisme és una de les més importants, en ser Espanya una de les destinacions turístiques més importants del món, representant a prop del 10% del total del PIB i de l'ocupació.[1] El 2008, Espanya va ser la tercera destinació turística més visita del món, darrere de França i els Estats Units, amb 57,3 milions de turistes, i la segona destinació turística quant a la renda que se'n deriva, amb $61.600 milions de dòlars.

Geografia humana i societat
Demografia i dinàmica poblacional
Article principal: Demografia d'Espanya
El 2010 la població estimada d'Espanya era de 46.951.532 habitants fent-lo el 32è Estat més poblat del món, i el vuitè d'Europa.[b] Des del descobriment i colonització d'Amèrica fins a la segona meitat del segle xx, Espanya va ser un país d'emigració. Les taxes de natalitat i mortalitat van començar a descendir des del començament del segle xx, tot i que durant el règim franquista, la taxa de natalitat es va incrementar, ja que el govern encoratjava les famílies nombroses, mentre que les taxes de mortalitat van disminuir. A partir de la dècada dels seixanta, la taxa de natalitat va tornar a decréixer, per la qual cosa, la taxa de creixement natural va arribar a ser gairebé nul·la a la fi del segle xx, tot i que s'ha tornat a incrementar gràcies als naixements de la població immigrants.[1] L'esperança de vida s'ha incrementat considerablement, i a l'inici del segle XXI ja era una de les més elevades del món.[1]

El 2009, la taxa de natalitat es va estimar en 9,72 naixements per cada 1.000 persones, la taxa de mortalitat en 9,99 defuncions per cada 1.000 persones,[22] per la qual cosa el creixement natural va ser negatiu. La taxa neta de migració es va estimar en 0,99 immigrants per cada 1.000 habitants, per la qual cosa la taxa de creixement poblacional es va estimar en 0,072%.[22] L'esperança de vida es va estimar en 80,05 anys.[22] A partir del "miracle econòmic" dels seixanta la població espanyola es va urbanitzar. El 2009, es va estimar que el 77% de la població espanyola era urbana, amb una taxa d'urbanització de canvi anual del 0,9%.[22]

Espanya presenta una de les taxes més grans d'immigració del món (de l'1,5% anual el 2005, només superat en la Unió Europea per Xipre), i és, després dels Estats Units, el segon Estat del món que rep més immigrants en termes absoluts. El 2006, el 9,27% de la població espanyola era de nacionalitat estrangera. El 2005 l'Estat va rebre el 38,6% de la immigració extracomunitària cap a la Unió Europea, sobretot ciutadans d'origen llatinoamericà, d'altres estats d'Europa i del Magrib.

D'acord amb l'Institut Nacional d'Estadística el 2005 hi havia 3,7 milions d'estrangers a Espanya, encara que les estimacions d'organismes independents han suggerit una xifra de 4,8 milions. Segons les dades dels permisos de residència del 2005, al voltant de 500.000 immigrants eren marroquins i 500.000 eren equatorians. Altres grups d'immigrants inclouen britànics, francesos, argentins, alemanys i bolivians. El flux d'immigrants ha incrementat la taxa de creixement poblacional, malgrat la baixa taxa de natalitat que es troba a la meitat del nivell de reemplaçament. No obstant això, l'arribada contínua d'immigrants, especialment dels que arriben per mar de l'Àfrica, ha causat una certa tensió social. Espanya actualment té la segona taxa d'immigració més alta de la Unió Europea després de Xipre, i és el segon país que més immigrants rep del món (en termes absoluts) després dels Estats Units. Del nombre total d'immigrants que van arribar a la Unió Europea el 2006, el 44,7% va escollir Espanya com a destinació final.

Àrees metropolitanes més grans
Article principal: Llista d'àrees metropolitanes d'Espanya

Barcelona, la segona ciutat amb més habitants de l'Estat
Les àrees metropolitanes que l'any 2019 sobrepujaven els 300.000 habitants són:[32]

Àrea Metropolitana de Madrid 6.120.254
Àrea Metropolitana de Barcelona 5.108.383
Àrea Metropolitana de València 1.552.783
Àrea Metropolitana de Sevilla 1.307.209
Àrea Metropolitana de Màlaga 974.822
Àrea Metropolitana de Bilbao 901.557
Àrea Metropolitana d'Astúries (Gijón-Oviedo) 804.142
Àrea Metropolitana de Saragossa 744.862
Àrea metropolitana d'Alacant-Elx 700.259
Àrea Metropolitana de Múrcia 655.667
Àrea Metropolitana de la Bahía de Cádiz (Cadis-Jerez) 638.877
Àrea Metropolitana de Vigo 585.187
Àrea Metropolitana de Palma 552.649
Àrea Metropolitana de Las Palmas de Gran Canaria 536.946
Àrea Metropolitana de Granada 526.982
Àrea Metropolitana de Santa Cruz de Tenerife 440.562
Àrea Metropolitana de La Corunya 413.911
Àrea Metropolitana de Sant Sebastià 409.170
Àrea Metropolitana de Valladolid 404.305
Àrea Metropolitana de Tarragona-Reus 381.505
Àrea Metropolitana de Pamplona 355.167
Àrea Metropolitana de Còrdova 325.708
Àrea Metropolitana de Santander-Torrelavega 320.847
Àrea metropolitana de la Plana 304.355
Llengües
Article principal: Llengües d'Espanya

Les llengües d'Espanya
  Gallec, cooficial a Galícia
  Asturià, no oficial
  Castellà, oficial a tot l'Estat
  Aragonès, no oficial
  Català, cooficial a Catalunya, el País Valencià i les Illes Balears
  Occità, cooficial a Catalunya
  Basc, cooficial al País Basc i les zones bascòfones de Navarra
El castellà és la llengua oficial de l'Estat. La constitució reconeix la riquesa lingüística d'Espanya com a patrimoni cultural objecte d'especial respecte i protecció,[33] i declara que la "resta de les llengües espanyoles" són oficials a les comunitats autònomes respectives segons llurs estatuts d'autonomia,[33] tot i que només és dret i obligació el coneixement del castellà.[33][c]

Espanya va ratificar el 9 d'abril de 2001 la Carta Europea de les Llengües Regionals o Minoritàries,[34] del Consell d'Europa.[35]

El castellà és una llengua romànica amb influència basca en el seu origen i àrab en el seu vocabulari, que va néixer al nord d'Espanya a la regió de Castella. Es va convertir en la llengua de les corts dels Regnes de Castella i Lleó el segle xix, i posteriorment en la llengua del Regne d'Espanya.[1] Hi ha diferències notables en les variants del castellà d'Espanya, que es poden agrupar en un dialecte septentrional—que conserva la fricativa dental sorda en la "c" abans d'"e" i "i", i en la "z"—i el dialecte meridional o andalús—que es caracteritza pel "seseo" o "ceceo", és a dir, la pèrdua de la fricativa dental sorda en el primer fenomen, o la pèrdua de la fricativa alveolar sorda, en el segon, entre altres diferències. El castellà és parlat gairebé per la totalitat de la població espanyola, i és la llengua materna d'un 89% de la població.[36]

Les llengües cooficials a les comunitats autònomes d'acord amb llurs Estatuts d'Autonomia són el català (a Catalunya, les Illes Balears i el País Valencià, a aquesta última amb la denominació oficial de valencià); el basc o èuscar (al País Basc i a les zones bascòfones de Navarra); i el gallec (a Galícia). Per altra banda, en l'Estatut d'Autonomia de Catalunya del 2006, l'occità, en la seva variant coneguda com a aranès, s'ha declarat oficial no només a la Vall d'Aran, on és pròpia, ans també a tot Catalunya. L'asturià, tot i no ser oficial, té un règim de protecció a Astúries, sota la Llei d'ús i promoció del bable/asturià de 1998. Finalment, la futura Llei de Llengües que prepara el govern aragonès manté l'oficialitat del castellà, junt amb el respecte al dret d'emprar l'aragonès i el català davant els ajuntaments "als respectius territoris on són predominants". Altres llengües romances d'Espanya són l'asturià o bable, que tot i u no ser oficial és protegida per l'Estatut d'Autonomia del Principat d'Astúries i les varietats dialectals del qual es coneixen com a càntabre o muntanyès a Cantàbria i extremeny a Extremadura.

El català és parlat aproximadament per un 17% de la població d'Espanya,[22] i és la llengua materna d'un 9%.[36] El català és una llengua romànica propera a l'occità o provençal. Té una rica història literària que va florir durant l'edat mitjana, tot i que va entrar en declivi a partir del segle xvi.[1] La literatura catalana va reviure a partir de la Renaixença, però va ser prohibida durant el règim franquista. A partir de 1975, i en especial amb la declaració de cooficialitat amb el castellà a les tres comunitats on es parla, la literatura en català va rebre un impuls major. Hi ha diferències dialectals importants, en especial en la variant valenciana, i des dels vuitanta, hi ha hagut disputes polítiques sobre l'estatus del valencià com a llengua separada del català,[1] tot i que els lingüistes la consideren una variant del català i la discussió existeix únicament en el camp polític.

El gallec és parlat per un 7% de la població,[22] i és la llengua materna del 5%.[36] El gallec és una altra llengua romànica, pròpia de Galícia, emparentada amb el portuguès de la qual formava un sistema lingüístic durant l'edat mitjana. Va ser llengua literària de les corts fins al segle xiv. Des de llavors, i fins al final del segle xix no va tenir cap ús oficial, tot i que es parlava als carrers i a les llars gallegues. A partir del segle xix, la llengua va experimentar un renaixement literari que ha perdurat fins a l'actualitat.

L'èuscar o basc és parlat per un 2% de la població,[22] i és la llengua materna de l'1%.[36] L'èuscar és una llengua aïllada, és a dir, sense cap relació amb cap família lingüística del món, i l'única llengua preindoeuropea que va sobreviure a l'Europa occidental, i per tant, de les més antigues de la regió. També és l'única llengua preromànica de la península Ibèrica que s'ha conservat.[37]

Altres llengües que es parlen a Espanya, però sense cap reconeixement oficial són:

amazic (a Melilla)
àrab (a Ceuta)
portuguès (a Olivença i a altres municipis de la Raia fronterera amb Portugal)
Religió

Façana de la Catedral de Santiago de Compostel·la a Galícia
L'article 16 de la constitució espanyola de 1978 estableix que cap religió té caràcter estatal. A Espanya es garanteix la llibertat de culte de les persones i assegura relacions de cooperacions entre els poders públics i totes les confessions religioses. També estableix que ningú pot ser obligat a declarar sobre les seues creences religioses. Més endavant, la Llei orgànica de Llibertat Religiosa de 1980 establí que l'estat poguera cooperar amb confessions religioses declaraddes d'arraigmanet notori. Hi ha un Registre d'Entitats Religioses del Ministeri de Justícia on es registren grups i associacions religiosos.[38]

La religió tradicional històrica ha estat el catolicisme romà, que es va declarar oficial el 589. A partir del liberalisme del segle xix, hi va haver diversos conflictes entre l'Església i l'Estat, comuns també a l'Amèrica Llatina, en especial en relació a la propietat de terres i el control de l'educació.[1] La constitució de la Segona República Espanyola va ser la primera que no va fer del catolicisme la religió oficial. Així i tot, després de la Guerra Civil espanyola, la seva oficialitat va ser restaurada fins a la fi de la dictadura i la promulgació de la constitució vigent. L'Església, tanmateix, encara rep suport econòmic de l'Estat.[1]

Segons el Centre d'Investigacions Sociològiques, en un estudi realitzat el 2009, el 76% dels espanyols es consideren catòlics, mentre que els ateus i els agnòstics són el 20,3% de la població; les altres religions minoritàries només agrupen el 2,1% de la població.[39] No obstant això, el nombre de catòlics practicants és molt menor; segons el mateix estudi el 58,2% dels que s'identifiquen com a creients d'alguna religió no van a missa o cap altra reunió religiosa gairebé mai o mai; el 17% diu que hi van diverses vegades a l'any, i el 13,3% diu anar cada diumenge i els dies festius.[39]

Entre les religions minoritàries hi ha les denominacions protestants, els Testimonis de Jehovà, així com els Adventistes del Setè Dia i l'Església de Jesucrist dels Sants dels Últims Dies (mormons).[1] Hi ha un nombre important de musulmans, el qual ha crescut gràcies a la immigració[1] S'estima que hi ha uns 15.000 jueus a Espanya.

A Espanya existeix el concepte de religió de notori arrelament, un estatus concedit pel Ministeri de Justícia mitjançant la Direcció General d'Afers Religiosos segons l'informe corresponent de la Comissió Assessora de Llibertat Religiosa. Segons la legislació, l'Estat, prenent a compte les creences religioses existents en la societat espanyola estableix, segons el cas, acords o convenis de cooperació amb les esglésies, confessions i comunitats religioses inscrites en el Registre que, a causa del seu àmbit i el nombre de creients, hagin assolit "notori arrelament" al país. A més del catolicisme (en ordre cronològic) el protestantisme, el judaisme, l'islam, el mormonisme, els Testimonis de Jehovà, el budisme i el cristianisme ortodox han assolit "notori arrelament".[40]

Educació
Article principal: Sistema educatiu d'Espanya

Biblioteca antiga de la Universitat de Salamanca
Espanya va viure una edat daurada en l'educació durant l'edat mitjana, ja que els moros, cristians i jueus van establir centres d'educació superior a Còrdova, Granada i Toledo. De fet, la Universitat de Salamanca, fundada el 1218, una de les més antigues del continent, va ser el model de les posteriors universitats de l'Imperi Espanyol a Amèrica, estenent així la influència de l'educació espanyola internacionalment. La Universitat d'Alcalá, fundada el 1499 pel Cardenal Cisneros, va ser un dels centres de l'humanisme europeu. El 1867, Espanya es va convertir en un dels primers estats del món a aprovar l'educació obligatòria, tot i que la llei mai no s'aplicaria; l'educació va continuar sent el privilegi d'una elit petita i en què el catolicisme, en la seva forma més conservadora, va influenciar els mètodes d'ensenyament i el seu contingut. Després de la mort de Franco, i l'elecció d'un govern socialista, es van fer canvis importants en l'educació que van tenir com a resultat l'expansió massiva de les institucions educatives en tots els nivells. L'analfabetisme es va reduir de manera substancial, i el 2009 només era del 2,1%.[22]

Una de les transformacions més importants va ser la delegació d'algunes facultats educatives a les comunitats autònomes a partir de l'aprovació de la constitució espanyola de 1978.[41] Progressivament, l'administració de l'Estat ha transferit funcions, serveis i recursos a les diferents comunitats autònomes, començant l'1 de gener de 1981, quan Catalunya i el País Basc van rebre els mitjans i els recursos per a exercir llurs competències d'educació.[41] En l'actualitat, totes les comunitats han assumit les funcions, serveis i recursos en matèria universitària i no universitària.[41] L'Estat es reserva l'exercici exclusiu de les competències que garanteixen l'homogeneïtat i la unitat substancial del sistema educatiu, i les condicions d'igualtat bàsica de tots els espanyols en exercir els drets educatius establerts per la constitució.[41] Per altra banda, les comunitats autònomes són les encarregades de desenvolupar les normes estatals i de regular els elements o aspectes no bàsics del sistema educatiu; també els corresponen les competències judico-administratives de la gestió del sistema internament.[41]


Campus Nord de la Universitat Politècnica de Catalunya
La Llei Orgànica d'Educació (LOE), va ser aprovada el 2006, i regula l'estructura i l'organització del sistema educatiu espanyol en els nivells no universitaris.[42] La llei estableix que l'ensenyament bàsic comprèn deu anys d'escolaritat—dels 6 als 16 anys—organitzada en educació primària i educació secundària, ambdues de caràcter obligatori. La llei, a més a més, organitza l'educació secundària postobligatòria, així com l'ensenyament artístic, esportiu, de llengües, l'educació dels adults i l'educació a distància.[42]

L'estructura del sistema educatiu espanyol és el següent:[43]

educació infantil,
educació primària,
educació secundària, que inclou l'obligatòria i la postobligatòria,
el batxillerat
la formació professional de grau mitjà
l'ensenyament professional de les arts plàstiques i disseny de grau mitjà, i
l'ensenyament esportiu de grau mitjà.
L'ensenyament universitari, els ensenyaments artístics superiors, la formació professional de grau superior, els ensenyaments professionals d'arts plàstiques i de disseny de grau superior, i els ensenyaments esportius de grau superior constitueixen, al seu torn, l'educació superior. Per altra banda, els ensenyaments de llengües, artístics, i esportius es consideren ensenyaments de règim especial.[43]

Cultura i lleure
Espanya és un país culturalment divers.[1] Té una cultura influenciada per moltes nacions i pobles a través de la història. Una de les diferències notables de la cultura espanyola de la resta dels estats europeus, és la influència àraba durant set segles a diverses regions de la península. Palesa fins i tot en les llengües espanyoles, en especial el castellà, que va adoptar moltes paraules d'origen àrab.

Les llengües catalana i gallega van desenvolupar tradicions literàries molt importants durant l'edat mitjana, mentre que l'Edat d'Or de la literatura i art castellans va comprendre el període entre 1550 i 1650, i va incloure figures importants com ara Miguel de Cervantes i altres escriptors inspirats en el catolicisme místic. En la pintura, el Segle d'Or va tenir com a figures importants a El Greco i Diego Velázquez. Després d'un llarg període d'estancament, Espanya tornà a experimentar un període important d'expressió cultural els segles XIX i XX, amb moviments com ara la Generació de 1898, i figures molt conegudes com ara Pablo Picasso, Miguel de Unamuno, Isaac Albeniz, Enric Granados, Federico García Lorca, Vicente Aleixandre, Salvador Dalí i Luis Buñuel. Al segle xx va néixer a Catalunya el modernisme, un estil arquitectònic similar a l'art nouveau; les obres més notables d'aquest moviment són d'Antoni Gaudí.

A certes regions d'Espanya es conserva la tradicio de la tauromàquia, importants en moltes festes populars. Les places de toros amb major afluència són la de Las Ventas a Madrid, la Monumental de Pamplona, La Maestranza a Sevilla i la Plaça de Toros de València.

Arquitectura

L'Alhambra de Granada

La Sagrada Família, d'Antoni Gaudí a Barcelona
Espanya mostra una gran diversitat en la seva arquitectura. Tot i que les obres més antigues daten del Megalític,[44] les obres antigues més imponents són de l'època romana, entre les quals, l'aqüeducte de Segòvia i les ruïnes romanes de Mèrida. De l'època musulmana hom pot trobar la Mesquita de Còrdova i l'Alhambra de Granada; mentre que al nord hi ha importants construccions medievals d'estil romànic i gòtic, contemporanis a l'època musulmana del sud, com ara la Catedral de Burgos, la catedral de Toledo, la Catedral de Barcelona i la Catedral de Lleó. Amb el Renaixement va sorgir a Espanya una forma sui generis,[44] el plateresc; un dels monuments que n'és més representatiu és la Universitat de Salamanca.

El barroc a Espanya va ser molt important, coincidint amb les èpoques més glorioses i prolífiques de l'art espanyol,[44] i aquest corrent s'estendria a les colònies espanyoles a Amèrica, en especial a la Nova Espanya i el Perú. Del barroc sorgeixen dues visions diferents, per una banda l'auster estil herrerià (de Juan de Herrera), amb exemples com ara el Monestir de l'Escorial (a Madrid), i per altra banda, el sobrecarregat i desbordat estil xorigueresc (de la família Churriguera).[44] A Galícia, del barroc, en sorgeix un estil únic, el barroc Compostel·là.

Els postulats del neoclassicisme van tenir menys èxit a Espanya que l'expressiu barroc. El neoclassicisme es va estendre a partir de la Reial Acadèmia de Belles Arts de San Fernando. La seva figura principal va ser Juan de Villanueva, que va adaptar les idees d'Edmund Burke. Va construir el Museu del Prado (planejat com a Gabinet de Ciències), l'observatori astronòmic d'El Retiro, el Jardí Botànic.

D'èpoques més recents, el modernisme va tenir un paper molt important internacionalment, centrat a Barcelona, i que revolucionaria els esquemes tradicionals.[44] L'exponent més conegut internacionalment és Antoni Gaudí, i la seva obra més coneguda és la Sagrada Família. Fins a l'actualitat, Barcelona és un centre internacional d'arquitectura innovadora.[44] Després de la mort de Franco, la democràcia va portar un optimisme arquitectònic al país. El regionalisme crític es va convertir en l'escola dominant per a l'arquitectura seriosa. El flux de diners de la Unió Europea, el turisme, i una economia creixent, van ser un camp fèrtil per a l'arquitectura espanyola, amb una nova generació d'arquitectes com ara Enric Miralles, Carme Pinós i Santiago Calatrava. En reconeixement pel suport a l'arquitectura realitzat per la ciutat de Barcelona, el Royal Institut of Architects li va atorgar el Royal Gold Medal el 1999, la primera vegada en la història que el guardó s'entrega a una ciutat.

Literatura

Miguel de Cervantes, pregonat escriptor espanyol.
Vegeu també: Literatura espanyola, Literatura catalana, Literatura gallega i Literatura basca.
La literatura d'Espanya inclou no només la literatura en castellà sinó tota la literatura de les llengües espanyoles, incloent-hi la catalana, la gallega i la basca, així com la literatura hispanollatina clàssica, la judeoespanyola i l'aràbigoespanyola. Abasta des de les primeres expressions poètiques conservades de la llengua vernacla, la kharja, fins a la literatura del segle xxi. La literatura d'Espanya és una branca de la literatura romànica, i de la branca castellana es desprèn la literatura hispanoamericana.

De la literatura en castellà, tradicionalment s'ha considerat que el seu començament va ser l'escriptura del Cantar del Mio Cid, del segle xii. Tanmateix, les Glosas Emilianenses són el primer testimoniatge d'un escrit en llengua romanç de la península Ibèrica. El barroc i el segle d'Or de la literatura en castellà inclouen figures com ara Miguel de Cervantes, Mateo Alemán, Alonso de Ercilla, Francisco de Quevedo, Luis de Góngora, Baltasar Gracián, Lope de Vega, Tirso de Molina i Pedro Calderón de la Barca. Posteriorment, durant el regnat de Carles III, etapa del despotisme il·lustrat, la influència francesa es va notar en la literatura espanyola del segle xviii. Entre els autors més representatius d'aquest període hi són Gaspar Melchor de Jovellanos, Leandro Fernández de Moratín, Ramón de la Cruz, José Cadalso i Benito Jerónimo Feijoo.

Del segle xix, s'inclouen en el romanticisme espanyol els poetes José de Espronceda, Carolina Coronado, Juan Arolas, Nicomedes Pastor Días, Gertrudis Gómez de Avellanada i Pablo Piferrer. Del realisme espanyol van destacar Juan Valera, José María de Pereda, Pedro Antonio de Alarcón i Benito Pérez Galdós entre altres. Del modernisme espanyol van destacar Manuel Machado Ruiz Salvador Rueda, i Manuel Reina Montilla. Posterior a aquests moviments, destaquen la Generació del 98, la Generació del 27, i el noucentisme, aquest últim derivat de la Renaixença de la literatura catalana.

La literatura catalana és aquella desenvolupada en català i les seves variants, i es pot dividir en tres grans períodes: l'esplendor medieval, la Decadència i la literatura contemporània. Dels escriptors medievals en català destaquen Ramon Llull i Ausiàs March. Aquesta època d'esplendor culmina amb l'obra de Tirant lo Blanch de Joanot Martorell, publicada el 1490. Posteriorment, la literatura catalana, va entrar en una llarga època de decadència. La Renaixença del segle xix va ser el gran moviment restaurador de la llengua, de la literatura i de la cultura catalanes i que obre el període contemporani de la literatura catalana. Aquest període està comprès entre l'aparició del periòdic El vapor de La Pàtria de Bonaventura Carles Aribau i de la presentació als jocs florals de 1877 de "L'Atlàntida" de Jacint Verdaguer. Destaquen figures com Manuel Milà i Fontanals, Joaquim Rubió i Ors, Àngel Guimerà i Jorge, Antoni de Bofarull, i Martí Genís i Aguilar, entre altres.


Manuscrit renaixentista èuscar de Juan Pérez de Lazarraga trobat el 2004
Per altra banda les primeres manifestacions literàries del gallec, o més aviat del galaicoportuguès, daten de l'Edat mitjana. D'aquesta època és rellevant la seva tradició poètica. Posteriorment, la literatura en gallec entrà en un llarg període de sequera, anomenat en gallec os séculos escuros, "els segles foscs". Amb el Rexurdimento ("Resorgiment") a principis del segle xix, la literatura en gallec tornà a cultivar-se i sorgeixen així figures fonamentals com ara Rosalía de Castro. Abans de la Guerra Civil, són importants els grups d'intel·lectuals com el Grup Nós i les Irmandades da Fala, a les que s'integren escriptors com ara Vicente Risco i Ramón Cabanillas y Castelao.

Finalment, la literatura en èuscar va ser, fins al segle xvi, una literatura predominantment oral i popular. La primera obra impresa exclusivament en èuscar és l'antologia de Bernat Dechepare, Linguae Vasconum Primitiae, publicada el 1545 i que és fins ara un dels texts més citats com a referència a l'èuscar. Durant el segle xviii la literatura èuscara va viure la seva edat daurada, en què va prosperar la poesia i la prosa religiosa. Al llarg de la seva història, tanmateix, la literatura èuscara va trobar greus obstacles per al seu desenvolupament, fins al segle xix i sobretot el XX, posterior a la Transició democràtica.

Cinema
El cine espanyol ha estat, durant dècades, no només entreteniment de masses, ans també un document històric i artístic. Destaca la figura de Luis Buñuel, director la producció del qual va tenir gran influència a Europa (per mitjà de França) i a Iberoamèrica (per mitjà de Mèxic), així com els èxits de directors com ara Segundo de Chomón, Florián Rey, Juan Antonio Bardem, Luis García Berlanga, Carlos Saura, Jesús Franco, Antonio Isasi-Isasmendi, Pedro Almodóvar i Alejandro Amenábar.

Fora d'Espanya destaquen el director artístic Gil Parrondo, guanyador de dos Òscar de Hollywood, el director de fotografia Néstor Almendros, i els actors Fernando Rey, Fernando Fernán Gómez, Antonio Banderas, Sergi López i Javier Bardem, i les actrius Sara Montiel, Ángela Molina, Victoria Abril, Carmen Maura, Maribel Verdú i Penélope Cruz.

Esports

El Camp Nou, l'estadi de futbol de major capacitat d'Europa, durant un partit del Futbol Club Barcelona. El futbol és l'esport amb més seguidors a Espanya
Vegeu també: Federacions esportives d'Espanya
L'esport a Espanya és dominat, principalment, pel futbol (des del segle xx), el bàsquet, el ciclisme, el tennis, el futbol sala, el handbol, i els esports de motor, sent l'atletisme el més practicat. Espanya és una potència mundial en l'àmbit esportiu, sobretot des dels Jocs Olímpics d'Estiu de Barcelona 1992, que va promocionar gran varietat d'esports al país. El país és un gran atractiu turístic a causa de les seves infraestructures esportives, com les instal·lacions per a esports aquàtics, golf i esquí. Tant en esports individuals com d'equip, el país ha donat noms de gran rellevància, també al futbol, l'esport més seguit del país —el ciclisme va rivalitzar amb ell en popularitat fins a finals del segle xx— amb clubs com el Reial Madrid CF o el FC Barcelona, dos dels més importants de la història d'aquest esport i amb més seguidors a tot el món.[45]

Espanya ocupa la posició número tretze a la classificació mundial de les grans nacions de l'esport, un estudi anual realitzat per Havas Sports i Entertainment on s'estableix una jerarquia anual de les diferents nacions d'acord amb els seus resultats en les competicions mundials de 52 esports.[46] El país ha tingut campions del món en esports com esgrima, pàdel, futbol sala, waterpolo, vela, boxa, gimnàstica rítmica, handbol, atletisme, futbol, bàsquet o bàdminton. Així mateix, Espanya és una potència mundial en les arts marcials, especialment karate, taekwondo i judo.

Història
Article principal: història d'Espanya
Edat antiga[47]
Articles principals: Hispània i Ibèria
Les poblacions originàries de la península Ibèrica (en el sentit què es desconeixen la seva procedència) són els ibers, que consisteixen en unes quantes tribus separades. Una de les quals podrien ser els bascos, l'únic poble precèltic que actualment existeix a la península com a grup ètnic diferent. La cultura més important d'aquest període és a la ciutat de Tartessos, en la vall del Guadalquivir. A començaments del segle ix aC, les tribus celtes entraren a la península a través dels Pirineus i s'assentaren a tot arreu, passant a ser celtibers. Els navegants de Fenícia, grecs, i cartaginesos també s'assentaren al llarg de la costa mediterrània i hi fundaren colònies comercials durant un període d'uns quants segles.


Teatre Romà de Mèrida
Prop de l'any 1100 aC els mercaders fenicis fundaren la colònia comercial de Gadir o Gades (en l'actualitat Cadis, prop de Tartessos). Al segle viii aC es fundaren les primeres colònies gregues a l'est de la costa mediterrània, com ara Rodis (en l'actualitat Roses i el 580, Emporion (en l'actualitat Empúries), deixant per als fenicis el sud de la costa. El nom d'Ibèria prové dels grecs pel riu Iber (en l'actualitat l'Ebre). En el segle vi aC els cartaginesos arribaren a Ibèria, disputant-se el control de la Mediterrània Occidental als grecs, i la seva colònia més important fou Carthago Nova (actualment Cartagena).

Els romans arribaren a la península Ibèrica durant la Segona Guerra Púnica al segle ii aC, i s'annexionaren tot el territori després de dos segles de guerra contra les tribus celtes i iberes i, aleshores, les colònies fenícies, gregues i cartagineses es convertiren en províncies d'Hispània. Només algunes tribus cèltiques del nord resistiren a la dominació romana (galaics, asturs, bascos, càntabres, etc.) però amb el temps es romanitzaren, igual que a tota la península. Durant l'Imperi Romà Hispània va ser un dels territoris romans més importants i fins i tot va donar emperadors, com Trajà i Hadrià, que eren d'origen hispà. Gran part de les llengües, religions, i lleis actuals d'Espanya s'originaren sota aquest període romà.

Edat mitjana

Mesquita de Còrdova

Taifes l'any 1031
A començament del segle v, durant la decadència de l'Imperi Romà d'Occident, els sueus, vàndals, i alans prengueren el control de part d'Hispània. Al final del segle v els visigots, una tribu germànica romanitzada, conqueriren tota la Hispània i crearen el Regne de Toledo, amb una estabilitat relativa.

Després d'una discreta i pacífica colonització islàmica, l'any 711 àrabs del Nord d'Àfrica travessaren l'estret de Gibraltar i envaïren la península (Conquesta d'Hispània), passant a ser un valiat de l'imperi islàmic sota el nom d'al-Àndalus, si bé poc temps després s'independitzà políticament de l'imperi, i passà a ser el califat de Còrdova. De nou, la franja muntanyosa del nord ibèric resistí a la dominació musulmana, en especial els gallecs, asturians, i vascons lliures. Durant el segle x, Abd al-Rahman III proclamà la independència també religiosa d'Al-Àndalus, encetant una època de prosperitat cultural, caracteritzada per les innovacions en les ciències i les lletres, i una especial atenció a l'urbanisme. La capital del califat era Còrdova, que havia aplegat els 500.000 habitants, considerada la més gran ciutat de l'Europa Occidental i centre cultural de l'època. Així i tot hi hagué un ressorgiment de les antigues ciutats romanes, especialment València, Saragossa i Sevilla. La decadència s'inicià al segle xi, quan començaren les disputes entre les diferents famílies reials musulmanes, i el califat es desmembra en molts regnes de taifa mentre que diversos territoris cristians de la franja muntanyosa del nord comencen a atacar militarment cap al sud, sobretot des de tres fronts: Astúries (i posteriorment Galícia i Lleó), els regnes de Pamplona i Aragó, i els comtats catalans de l'Imperi Carolingi (que seria l'origen de Catalunya).

Entre els segles xi i xiv diversos regnes hispànics cristians s'expandeixen a gairebé tota la península a costa dels febles regnes de taifes andalusins. Aquest procés fa que finalment els regnes cristians s'agrupen bàsicament en quatre estats: els Regnes de Portugal i de Navarra mantenen en general una política d'isolament; una sèrie d'inestables fets polítics matrimonials i disputes territorials uneixen Astúries, Lleó i Galícia amb el Regne de Castella; i, finalment, Aragó i Catalunya resten sota la mateixa sobirania reial, respectant i mantenint les respectives institucions i lleis, així creant la Corona d'Aragó on s'aplica la mateixa política federalista per als nous regnes de València, Mallorca, i en la seva expansió pel Mediterrani, convertint-se en un dels estats més poderosos d'Europa de l'època.


Isabel I de Castella i Ferran II d'Aragó, els Reis Catòlics. El seu matrimoni en 1469 va segellar la unió dinàstica de les corones de Castella i Aragó.
Al final del segle xv el Regne de Castella i la Corona d'Aragó resten sota la mateixa sobirania reial en haver-se unit en matrimoni els seus respectius reis, Isabel la Catòlica i Ferran el Catòlic, i estableixen una mena de confederació política. En 1478 els Reis Catòlics enceten la imposició del catolicisme amb la creació de la Inquisició, i es persegueix als jueus hispànics (sefardites), als quals en 1492 se'ls ordenà l'expulsió dels que rebutjaven convertir-se al cristianisme. En el mateix any desapareix definitivament Al-Àndalus, pel pacte de Boabdil amb el Regne de Castella al qual se'l lliurava pacíficament el Regne de Granada sota condició de respectar la religió islàmica. Aquest compromís no es compliria més tard en 1502, quan es duu un pla de conversió forçosa dels musulmans sota amenaça de desterrament a l'Àfrica. Mentrestant, en el mateix any 1492, una expedició castellana amb l'objectiu de trobar una ruta marítima cap a l'Oest que aplegue a l'Extrem Orient, encapçalada pel navegant Cristòfol Colom, descobriria definitivament per a Europa el "Nou Món".

Edat moderna
Es pot dividir la història d'Espanya durant l'edat moderna en dos períodes: el regnat dels Habsburg (segles xvi i xvii), i el primer segle del regnat dels borbons el segle xviii, data en què Espanya es convertí en un estat centralitzat.

Regnat dels Habsburg

Carles I segons Ticià
Al segle xvi, Carles I de Castella hereta el tron del Sacre Imperi Romanogermànic, del Regne de Castella (i les seves colònies), de la Corona d'Aragó, i del Regne de Navarra, iniciant-se el regnat dels Habsburg als regnes hispànics, tret de Portugal. El seu regnat es caracteritzà pel seu gran poder polític i econòmic a Europa que controlava des del Regne de Castella, i pel qual França se'l disputava en nombroses guerres. Mentrestant, hagué de reprimir greus conflictes socials com el dels comuneros a Castella, i la Revolta de les Germanies al País Valencià. Les colònies castellanes d'Amèrica s'expandien amb les conquestes d'Hernán Cortés de la Nova Espanya (l'actual Mèxic), i el Regne de Portugal també es convertiria en una altra potència europea per les riqueses del seu imperi colonial portuguès creat durant les exploracions del segle anterior, sobretot de Magallanes. El 1556 el rei abdica i deixa els dominis hispànics europeus i d'ultramar al seu fill Felip, i els dominis romanogermànics al seu germà Ferran.

El 1580 Felip II de les Espanyes s'annexionà Portugal als seus dominis, fent-se valer pels seus drets al tron en un moment de crisi successòria i, per primera i única vegada, tots els regnes hispànics estigueren sota la mateixa sobirania reial. Açò va refermar l'existència d'un poderós Imperi Espanyol, amb les colònies d'ultramar portugueses i castellanes a tot arreu del món, on "mai es ponia el Sol".

No obstant aquest poder, al segle xvii començà la decadència de l'Imperi Espanyol a Europa, a causa de llargues i costoses guerres i revoltes. De fet, amb el regnat de Felip IV de Castella s'enceta una política centralista duta a terme pel Comte-duc d'Olivares, que provocà el 1640 la independència de Portugal i Catalunya, si bé aquesta última tornà a la Corona Espanyola en poc de temps, però d'ençà del Tractat dels Pirineus el poder internacional dels regnes hispànics,[48] es va eclipsar, passant a ser el Regne de França el dominador europeu. Més endavant, sota regnat de Carles II de Castella, esclatà la Segona Revolta de les Germanies al País Valencià.

Segle xviii
En el segle xviii, en haver-se mort sense descendència l'últim rei de la Casa d'Àustria, Carles II de Castella, s'encetà la Guerra de Successió Espanyola en què finalment Felip V de Borbó aconseguí el tron de la Corona després de la renúncia de l'Arxiduc Carles d'Àustria. Sota el seu regnat, tots els regnes hispànics del seu domini s'unificaren en un sol estat, el Regne d'Espanya (que existeix fins a l'actualitat). Aquest procés centralitzador comportà especials repercussions als països hispànics de l'antiga Corona d'Aragó pels Decrets de Nova Planta.

Durant la resta d'aquest segle, el centralisme continuà accentuant-se amb els reis borbònics que ocuparen el tron espanyol, si bé gràcies a la Il·lustració es feren passos importants cap a la modernització de la Hisenda Pública, de les Obres Públiques, així com avenços en la investigació científica i pedagògica.

L'inici de l'Estat-nació espanyol
Vegeu també: Estat nació, Nacionalisme espanyol, i Cronologia de la repressió del català
Si les monarquies antigues sovint reunien diferents regnes/territoris/ètnies sota una mateixa corona, en els estats-nació moderns les elits polítiques cerquen la uniformitat de la població, i apareix el nacionalisme d'estat.[49][50] Com altres estats europeus contemporanis, la unió política és el primer pas en la creació de l'estat-nació espanyol, en aquest cas no sobre una base ètnica uniforme, sinó mitjançant la imposició de les característiques polítiques i culturals de l'ètnia dominant, en aquest cas la castellana, sobre les de les altres ètnies, esdevingues minories nacionals a assimilar.[51][52] Aquestes polítiques nacionalistes, de vegades molt agressives,[53][54][55][56] i encara vigents,[57][58][59] han sigut i són la llavor dels reiterats conflictes territorials dins l'Estat.

Edat contemporània
L'edat contemporània (segles xix i xx) s'ha caracteritzat per ser un període força agitat i historiogràficament fragmentat.

Primera meitat del s. XIX
Article principal: Construcció de l'estat liberal a Espanya

Mapa polític d'Espanya l'any 1850
De gran protagonisme militar, el segle xix ja va començar amb un conflicte monàrquic entre Carles IV i Ferran VII. Napoleó Bonaparte hi va acabar intervenint la qual cosa va provocar el conflicte de la Guerra del francès o la Guerra de la Independència (1808-1814) en què es va lluitar per expulsar les forces de Napoleó, al mateix temps que a les Corts de Cadis es treballà des de 1810 per aconseguir una Constitució concebuda ja el 1812. AquestaConstitució del 1812, volent sustentar la sobirania en la nació i no en la monarquia, dibuixa un estat-nació uniforme i castellà, refractari a algunes aspiracions d'autogovern de les llavors províncies ultramarines i dels antics regnes de la Monarquia Hispànica.[60] Així, esdevé una primera formulació legal de l'espanyolisme modern (nacionalisme espanyol de matriu castellana).[61][62]

La "guerra d'independència espanyola" (batejada així a posteriori) esdevé un mite fundacional del nacionalisme espanyol modern,[63][64][65] però el conflicte és només un episodi d'un conflicte més gran, el de les guerres napoleòniques. De fet, excepte Catalunya, Napoleó no pretenia "annexionar" Espanya a França, sinó substituir el monarca al tron per un altre (el seu germà Josep Bonaparte) que li fos favorable. Per tant, també es pot veure com una guerra civil, prou diferent de la suposada unanimitat “nacional” de les Corts de Cadis.[66]

Havent expulsat les forces franceses, es restaurà la monarquia borbònica amb Ferran VII al capdavant, que inicià un període encara propi de l'Antic Règim tot i el parèntesi (sota el seu regnat) que suposà el cop d'estat del General Riego iniciant Trienni Liberal (1820-1823). Aquesta petita etapa va finalitzar amb l'arribada de la Santa Aliança, promocionada per les potències europees que restauraria el règim absolutista.

Ferran VII, acabaria el seu regnat el 1833, no abans sense haver tingut una filla, la futura reina Isabel II el 1830. Aquest esdeveniment en si no tallaria les aspiracions del germà de Ferran, Carles Maria Isidre, directament; sinó que ho faria la Pragmàtica Sanció (per la qual s'estenia el dret de successió de la corona a les dones) dictada uns mesos abans del naixement d'Isabel, la qual abolia la Llei Sàlica. Carles i els seus partidaris no ho acceptarien i a la mort del rei es precipitaria la I Guerra Carlina (1833-1840) amb la regència de Maria Cristina de les Dues Sicílies. El període destacaria per l'acció de govern i així s'arribaria al 1840 amb un canvi de regent: entrava el General Espartero. Tres anys després, el General Narváez acabaria amb la regència i s'iniciaria el regnat d'Isabel II en majoria d'edat.

La quantitat de períodes plens de reformes, com La Dècada Moderada (1844-1854), el Bienni Progressista (1854-1856) i la Unión Liberal (fundada el 1854 però vigent de 1856 a 1868), donaren pas a la corrupció que, amb les pressions dels independentistes a ultramar, i el protagonisme dels cabdills militars, finalment acabarien per fer saltar del tron Isabel II, que es va exiliar a França. El Pacte d'Oostende de 1866, se signà amb l'objectiu d'expulsar la Reina, esdeveniment conegut com La Gloriosa (revolució de 1868).

Final del s. XIX i principi del XX

Isabel II d'Espanya segons Federico de Madrazo
Així el Sexenni Democràtic (1868-1874), agafaria el relleu de la història del regne, en el qual s'inclou el regnat d'Amadeu de Savoia (1871-1873) i la proclamació de la Primera República Espanyola, que es dividí en quatre presidències transcorregudes entre el febrer de 1873 i el gener de 1874 suportant problemes com la III Guerra Carlina, el Cantonalisme o la Guerra dels Deu Anys.

El General Pavía instaurà novament la monarquia borbònica amb Alfons XII (fill d'Isabel II). És la Restauració, que es caracteritzà per l'alternança entre el Partit Conservador de Cánovas del Castillo i el Partit Liberal Fusionista de Mateo Sagasta. La Constitució de 1876 fou un dels eixos del període que es feu longeu ultrapassant així el segle. No abans sense comptar amb l'inici de l'arrelament del moviment obrer i la pèrdua de les últimes colònies d'ultramar, com ara Cuba o Filipines.

L'inici del nou segle comptarà a Catalunya amb l'apogeu del catalanisme com a exemple de nacionalismes en alça i l'inici del declivi del sistema de la Restauració, que culminarà amb una dictadura. Aquesta, doncs, es va precipitar pel seguit de fracassos militars a l'Àfrica (el Desastre d'Annual per exemple) i les revoltes de caràcter intern, com ara la Setmana Tràgica de 1909 a Barcelona o la Triple Crisi de 1917. Primo de Rivera, amb el suport del rei Alfons XIII (Rei des de 1902) encapçalà doncs, la primera dictadura militar del segle (1923-1930). Perdent el suport dels militars i del mateix Rei, acabaria acabant la dictadura ell mateix. Això donà lloc a un cul-de-sac fins a l'expulsió del monarca entre els anys 1930 i 1931, quan es proclamaria la República.

Segle XX
La Segona República Espanyola es dividiria en tres períodes, el Bienni Progressista, el Negre i el Front Popular. L'esdeveniment, fruit de les conspiracions durant la II República, que més bibliografia ha causat a Espanya, fora la Guerra Civil, que anà de 1936 a 1939, i que instauraria una dictadura militar que s'estengué fins al 1975, amb el General Francisco Franco al capdavant.

Aquesta dictadura, tradicionalment és dividida per una primera època de recessió (postguerra 1939-1950) i una segona de desenvolupament, a partir de 1959, encetat per la conclusió, el 1953, del Pacte de Madrid amb els Estats Units i el concordat amb el Vaticà que van posar fi a l'aïllament internacional de l'estat franquista.[67] El 1973 el règim viuria el seu declivi definitiu fins a la mort del dictador el 1975, que donà lloc a una nova etapa democràtica a l'Estat; precedida per una nova restauració borbònica, coneguda com la Transició Espanyola.

L'actual democràcia espanyola ha destacat per l'elaboració d'una nova Carta Magna el 1978, amb la subsegüent creació de 17 autonomies, l'entrada a la Unió Europea, a l'OTAN i l'intercanvi de govern entre els dos grans partits: Partit Socialista Obrer Espanyol (1982-1996 i 2004-2011) i Partit Popular (1996-2004 i 2011-…), tònica predominant després del govern de la Unió de Centre Democràtic (1977-1982).

Els grups armats ETA i GRAPO continuaren la seva activitat durant la democràcia. Els GRAPO estan pràcticament inactius des dels anys 90 fins que a meitats del 2007 es va donar al grup per dissolt amb la detenció dels últims membres, i ETA va declarar l'alto-al-foc definitiu el 20 d'octubre de 2011.

Segle XXI
El 2017 Espanya va quedar trenta-setena en l'àmbit de salut a causa del consum d'alcohol, el tabaquisme i el sobrepès infantil.[68]

L'Argentina, oficialment la República Argentina, és un Estat sobirà de l'Amèrica del Sud organitzat com a república representativa i federal, integrat per vint-i-tres províncies i una ciutat autònoma, Buenos Aires, la qual és la capital. Limita al nord amb Bolívia i el Paraguai, a l'est amb el Brasil, l'Uruguai i l'oceà Atlàntic, i a l'oest amb Xile, amb el qual comparteix el sud de la serralada dels Andes.

Amb una superfície de 2.766.890 km², l'Argentina és el vuitè país més gran del món, tot i que reclama 969.464 km² de l'Antàrtida Argentina, en conflicte amb els territoris reclamats per Xile i el Regne Unit. L'Argentina també reclama la sobirania dels territoris britànics de les Illes Malvines i les Illes Geòrgia del Sud i Sandwich del Sud. Té una població de quaranta milions d'habitants, el que el 1999 en feia el quart país castellanoparlant més poblat del món, després de Mèxic, Espanya i Colòmbia.[1]

Abans de l'arribada dels conqueridors espanyols el segle xvi, el territori de l'actual Argentina ja era habitat per diversos pobles indígenes. La regió nord-occidental havia estat conquerida i habitada pels inques, tot i que altres pobles es van resistir a la invasió, en establir-hi senyorius independents. Els primers invasors van arribar el 1516 al Riu de la Plata, i el territori va començar a ser habitat per colons espanyols governats des del Virregnat del Perú. El 1776 la corona espanyola va crear el Virregnat del Riu de la Plata, entitat que, a partir de la Revolució de Maig del 1810, va esdevenir un Estat independent amb el nom de Províncies Unides del Riu de la Plata. La declaració oficial d'independència, del 9 de juliol del 1816 i la derrota militar de les forces espanyoles el 1824 formalitzaren el naixement de l'Estat federal que en l'actualitat es coneix com l'Argentina. Per al començament del segle xx, malgrat la desigualtat social, l'Argentina s'havia convertit en una de les deu nacions més pròsperes del món, i va rebre, en proporció a la seva població d'aleshores, d'uns cinc milions d'habitants, un gran nombre d'immigrants de diverses nacions europees, principalment d'Itàlia i Espanya. L'Argentina va alternar governs democràtics i dictadures militars, fins al 1983 data de l'establiment de la democràcia actual. L'economia, molt afectada per diverses crisis econòmiques greus durant el segle xx, va entrar en una gran recessió al començament del segle xxi, de la qual, tanmateix, s'ha recuperat ràpidament, consolidant-se com un dels països més pròspers de l'Amèrica Llatina actual.

L'Argentina en l'actualitat és un país de renda mitjana-alta o mercat emergent, segons la classificació del Banc Mundial, la 30a més gran del món en termes nominals, o la 23a en paritat de poder adquisitiu,[2][3] i la tercera més gran d'Amèrica Llatina, després del Brasil i Mèxic. Amb l'Uruguai i Xile, té un dels nivells de desenvolupament humà més elevats de la regió. El país és membre ple del Mercat Comú del Sud (Mercosur).

Toponímia
El nom de l'Argentina prové del llatí argentum, "plata" i està associat a la llegenda de la Serralada de la Plata, comuna entre els primers exploradors europeus de la regió, espanyols i portuguesos. Van ser aquests últims que van anomenar «Riu de la Plata» el gran estuari descobert per l'expedició portuguesa del 1502 en què participava Amerigo Vespucci. El terme «Argentina» s'esmenta per primera vegada al poema publicat el 1602 per Martín del Barco Centenera, anomenat La Argentina y Conquista del Río de la Plata. Hi descriu la regió del Riu de la Plata i la fundació de la ciutat de Buenos Aires.[4] [5]

El topònim sembla ratificat en publicar-se el 1612 l'obra La Argentina manuscrita de Ruy Díaz de Guzmán, obra d'història en què, mitjançant un relat èpic, s'hi fa una descripció de la regió. A finals del segle xviii la paraula ja era d'ús comú per a denominar tot allò que està relacionat amb el Riu de la Plata, la seva conca, el seu territori i els seus pobladors. Però, el virregnat creat el 1776, antecessor immediat de l'Argentina independent el 1816, va portar el nom del Riu de la Plata.

La Primera Junta del govern va utilitzar el nom de Províncies Unides del Riu de la Plata, que també va ser emprat pels governs que el van succeir fins que, el 1816, el Congrés de Tucumán va proclamar la independència de les Províncies Unides a Sud-amèrica, nom que va conservar la Constitució argentina de 1819. Oficialment, es va utilitzar per primera vegada la denominació "República Argentina" en la Constitució argentina de 1826. Durant el govern de Juan Manuel de Rosas (1835 a 1852) es van utilitzar, entre altres, els noms de "Confederació Argentina", "República de la Confederació Argentina" i "Federació Argentina".

La Constitució argentina de 1853 es va sancionar en nom del poble de la "Confederació Argentina", però, en incorporar-s'hi l'Estat de Buenos Aires, el 1860, es va canviar per "Nació Argentina", afegint a la constitució l'article 35:

«	Les denominacions adoptades successivament des de 1810 fins al present, és a dir: Províncies Unides del Riu de la Plata; República Argentina, Confederació Argentina, seran en endavant noms oficials indistintament per a la designació del govern i territori de les províncies, emprant-se les paraules "Nació Argentina" en la formació i sanció de les lleis.[6]	»
El 8 d'octubre de 1860 a la ciutat de Paraná, aleshores capital de la confederació, el president Santiago Derqui va decretar que:

«	[...] el govern va acordar que per a tots els actes es faci ús de la denominació República Argentina, com que és convinent establir la uniformitat en els actes administratius.[7]	»
El nom d'«Argentina» va ser confirmat definitivament el 1862 per Bartolomé Mitre, primer president del país reunificat, en fer ús del títol de «President de la Nació Argentina».

Història
Article principal: Història de l'Argentina
Al febrer del 1516, el navegant espanyol Juan Díaz de Solís va pilotar la seva nau al gran estuari del Riu de la Plata i va reclamar la regió del voltant en nom d'Espanya. Tot el territori va ser colonitzat per Espanya al llarg dels segles xvi i xvii. El 1776 el rei Carles III va crear el Virregnat del Riu de la Plata, que agrupava els territoris americans ubicats més al sud, exceptuant a Xile.

El país es va independitzar d'Espanya el 1816 i passà a denominar-se Províncies Unides del Riu de la Plata. Durant les següents quatre dècades es van produir disputes internes entre faccions federalistes ("federals") i centralistes ("unitaris"), passant pel període de la Confederació Argentina fins a la proclamació de la constitució de 1853 encara avui vigent amb les modificacions realitzades el 1994.

Dues forces van crear l'Argentina del segle xix: la introducció de les tècniques agrícoles modernes i la integració de la nació a l'economia mundial. La inversió estrangera i la immigració d'Europa van ser una peça important en la revolució econòmica. Com als Estats Units, els immigrants que van desenvolupar els recursos argentins, especialment a la regió central de les pampes, hi van immigrar de diverses nacions europees, però, principalment d'Espanya i Itàlia.[8]


Eva Duarte i Juan Domingo Perón en un acte a la Plaza de Mayo el 1951
Del 1880 al 1930 l'Argentina va esdevenir una de les deu nacions més riques del món, riquesa basada en l'expansió ràpida de l'agricultura i la inversió estrangera en la infraestructura. Les forces conservadores van dominar la política argentina fins al 1916, quan els rivals tradicionals, els radicals, van prendre el control del govern. Els radicals, amb la seva èmfasi en eleccions lliures i en l'establiment de les institucions democràtiques van obrir les portes a l'expansió de la classe mitjana del país, i l'arribada d'altres grups socials al govern. Tot i això, aquest període va finalitzar amb un cop d'estat militar conservador el 1930. Els governs conservadors d'aquesta dècada no assolirien contenir els canvis econòmics i socials, i van recórrer al frau i a la violència. Finalment, Juan Domingo Perón va prendre el poder per mitjà d'un altre cop d'estat, i va ser elegit president per mitjà d'eleccions democràtiques el 1946. Amb tendències socialistes, va donar poder a classe treballadora i va expandir el nombre de treballadors sindicalitzats. El 1947 va anunciar la creació d'un pla de cinc anys basat en el creixement de les indústries que havia nacionalitzat. La seva dona, Eva Duarte de Perón, coneguda com a Evita, va ser una figura prominent aconseguint el suport que el seu marit necessitava. Perón va ser reelegit el 1952, però, després d'un cop militar, el 1955 va ser exiliat.


Monument a les víctimes de la Guerra de les Malvines a Ushuaia
Durant les dècades del cinquanta i seixanta, el govern va estar encapçalat per militars i civils, però, ni les dictadures ni els governs democràtics van aconseguir el ple desenvolupament de l'economia de l'Argentina, la qual continuava el seu imparable descens. Les demandes socials i econòmiques es van traduir en expressions violentes, i els moviments d'oposició van començar a utilitzar el terrorisme durant la dècada dels setanta. Aquests esdeveniments van obrir la porta al retorn de Perón. L'11 de març, 1973, es van celebrar eleccions generals per primera vegada després de 10 anys. Héctor Cámpora, simpatitzant de Perón va ser elegit, però va renunciar quatre mesos després. Després de les noves eleccions generals, Perón va guanyar amb una victòria decisiva amb la seva tercera dona, María Estela Isabel Martínez de Perón, com a vicepresidenta. En aquest període els extremistes de dreta i esquerra van reaccionar amb terrorisme, la qual cosa va provocar la implementació de decrets d'emergència que donaven autoritat excessiva al govern, el qual la va utilitzar amb violència.

Després de la mort de Perón, un altre cop d'Estat, l'anomenat Procés de Reorganització Nacional, va remoure a la seva dona el 1976, i les forces armades van governar el país, però, recorrent al terrorisme d'estat i l'opressió civil. Va haver-hi, segons diferents organitzacions de Drets Humans, fins a 30.000 persones "desaparegudes" durant el període 1976-1983. Els problemes econòmics severs, la corrupció, i la derrota en la Guerra de les Malvines, van propiciar la caiguda de la dictadura.

A partir de l'obertura democràtica de 1983 s'han produït eleccions que han assolit consolidar el progrés democràtic del país, però no han aconseguit resoldre la situació econòmica de l'Argentina d'una manera que millori la qualitat de vida de la majoria de la població. Encara que l'Argentina va experimentar un creixement i estabilitat econòmics la dècada de 1990, el 2001 es va enfonsar en la pitjor crisi econòmica de la història, propiciada per l'efecte Caipirinha.[9]

Geografia física
Article principal: Geografia de l'Argentina
Àrees geogràfiques

Cascades de l'Iguaçú, al nord del país

Província de Salta
El territori argentí és situat entre la serralada dels Andes i l'oceà Atlàntic. El país pot dividir-se en tres àrees geogràfiques clarament diferenciades:

les planes fèrtils de les Pampes, al centre del país, i les quals són el centre de la riquesa agrícola de l'Argentina
l'altiplà de la Patagònia que s'estén del centre cap al sud a la Terra del Foc
la cadena muntanyosa dels Andes, a l'oest del país, a la zona fronterera amb Xile
L'extrem occidental del país està conformat per la secció principal de la serralada dels Andes. Al nord d'aquesta s'hi troben els sectors més alts, que són també els més alts del continent, com ara l'Aconcagua, que amb 6.969 metres és el punt més alt d'Amèrica.[10] A la regió septentrional del país, a l'est i nord dels Andes, s'hi estenen les Serres Subandines, una sèrie de serralades escalonades que conformen valls molt poblades. Al sud d'aquestes, hi ha les Serres Pampeanes, més espaiades entre si en ser separades per planes. La Meseta Patagona és un conjunt d'altiplans i planes elevats i àrids, enclavats entre els Andes i l'oceà Atlàntic.

Al nord-est i el centre-est del país, s'hi troben els rius més importants que corresponen a la Conca de la Plata, la tercera conca més gran en extensió de l'Hemisferi occidental, conformada pels rius Paraguai, Bermejo, Colorado, Uruguai, i els més llarg, el riu Paranà. Els rius Uruguai i Paranà es connecten i formen l'estuari del Riu de la Plata, el més gran del món, i que vessa sobre l'oceà Atlàntic. El territori que es troba entre ambdós rius, abans d'unir-se, es coneix com la Mesopotàmia.

L'Argentina té 4.665 quilòmetres de costa. L'àrea de l'oceà Atlàntic sobre la plataforma continental és molt ampla, i es coneix, localment com el Mar Argentí. S'hi troben importants recursos pesquers i petroliers. L'alternança entre els corrents freds de l'Antàrtida i les càlides del Brasil permeten que les temperatures costaneres no descendeixin de manera uniforme amb l'augment de la latitud, ens presenten variacions. La costa meridional de la Terra de Foc, forma l'extrem nord del Passatge de Drake.

Hidrografia
Els rius argentins es classifiquen en tres conques hidrogràfiques: la del vessant de l'Atlàntic, la del vessant del Pacífic i les endorreiques.[11]

El vessant atlàntic és el més extens i l'integren la Conca de la Plata, el Sistema Patagó i una sèrie de rius menors de la província de Buenos Aires. La Conca de la Plata és la més important i culmina en l'estuari del Riu de la Plata, desguassada pels rius Paranà, el Pilcomayo, el Bermejo, el Salado i l'Iguazú. El Sistema Patagó està format per rius al·lòctons, alimentats pels desglaços dels Andes. Hi destaquen pel seu cabal el riu Colorado, el riu Negro, el riu Chubut i el riu Santa Cruz.[11]

El vessant del Pacífic és de menor extensió, integrada per rius curts, alimentats pels desglaços i les pluges dels Andes patagons. Hi destaquen el riu Manso a la província de Río Negro i el riu Futaleufú a Chubut.[11]

Al centre i a l'oest del territori argentí hi ha diverses conques endorreiques integrades per rius de cabal variable que es perden a causa de l'evaporació, la infiltració o desguassen en llacunes interiors o salines. Hi destaquen el riu Desguadero i la llacuna del Mar Chiquita, on desemboquen els rius Dulce, el Suquía o Primero i el Segundo.[11]

Les conques lacustres argentines es troben majoritàriament a la Patagònia, a conseqüència de la glaciació que les va formar. Hi destaquen el llac Nahuel Huapi, el llac Viedma i el llac Argentino. A la plana chaco-pampana hi ha una gran quantitat de llacunes d'aigua dolça i salada, i al litoral hi ha zones pantanoses com ara els estuaris de l'Iberá. La llacuna argentina més extensa és el Mar Chiquita de la província de Córdoba.

Els recursos hidràulics del país també inclouen les extenses glaceres dels Andes, com ara la glacera Perito Moreno; així com les aigües subterrànies d'aqüífers com ara el Puelche i el Guaraní. L'aprofitament hidroelèctric dels rius ha propiciat la formació de diversos embassaments, com ara la Presa de Yacyretá, la Presa del Salto Grande i la Presa d'El Chocón.[11]

Política i govern
L'Argentina és una república representativa federal segons el que estableix la constitució vigent aprovada en 1853. El federalisme a l'Argentina va arribar després d'una llarga lluita entre els proponents d'un govern central i els que advocaven pels interessos de les províncies. La constitució va posar fi a les guerres civils i va assentar les bases de l'organització nacional. Abans que fos promulgada, hi va haver més intents que van ser rebutjats per diversos motius. La constitució ha estat reformada en diverses ocasions, l'última el 1994.

Segons la constitució, l'Argentina es va formar per la unió federativa de les províncies que van sorgir després de la dissolució del Virregnat del Río de la Plata i per la incorporació de les que es van constituir posteriorment a partir dels territoris nacionals. Les províncies són autònomes, segons l'article 121, que estableix que aquestes conserven tot el poder no delegat pel text al govern federal i el que expressament s'ha reservat segons els pactes especials al temps de la seva incorporació.[12]

Estructura constitucional

La Casa Rosada, el palau del govern argentí, a Buenos Aires
La constitució argentina estableix una separació de poders definida dins un sistema presidencialista. El poder executiu és exercit per un ciutadà amb el títol de President de la Nació Argentina, el qual és elegit amb el vicepresident per sufragi directe en dues voltes. La segona volta electoral es realitza entre les dues opcions més votades si en la primera cap opció no hagués aconseguit el 45% dels vots vàlids, o si en ser la segona opció més votada havent-hi aconseguit entre el 40 i el 45% dels vots, hi hagués una diferència amb la segona opció menor al 10%.[13] El període de mandat del president i vicepresident és de quatre anys, i poden ser reelegits per un període de més.[14] El president designa un gabinet de ministres encapçalat pel Cap del Gabinet de Ministres encarregat de la gestió del país i responsable davant el Congrés.

El poder legislatiu és exercit pel Congrés de la Nació Argentina, integrat per dues cambres. La Cambra de Diputats reuneix als representants directes de la població. Són elegits mitjançant la representació proporcional (regla D'Hondt), en què cada província i la ciutat autònoma de Buenos Aires formen districtes electorals. Hi són elegits per un període de quatre anys. La meitat de la cambra es renova cada dos anys, i els representants poden ser elegits indefinidament.[15] El Senat de la Nació Argentina reuneix, al seu torn, als representants de les vint-i-tres províncies i la ciutat autònoma de Buenos Aires; a raó de dos senadors per cadascuna, amb un total de 72 membres. Són elegits per vot directe, mitjançant l'escrutini uninominal majoritari, per un període de sis anys, amb possibilitat de reelecció indefinida. El Senat es renova per terços cada dos anys.[16]

El Congrés dels Diputats inclou el Defensor del Poble de la República Argentina, càrrec independent sense rebre instruccions de cap autoritat. El seu propòsit és defensar els drets humans, constitucionals i legals que poden ser afectats per l'administració.

A partir de la Llei 24.012 de 1991, es va establir una quota femenina per als càrrecs públics obligant als partits polítics a fer que entre els seus candidats les dones constitueixen un terç del total.[17] Des d'aleshores, la participació de les dones en la política s'ha incrementat notablement; l'Argentina és el país sud-americà amb el major nombre de dones en el poder legislatiu, i entre els primers deu a nivell mundial.[18]

Finalment, el poder judicial està encapçalat per la Cort Suprema de Justícia de la Nació Argentina, integrada per cinc jutges avocats nomenats pel president de la Nació amb l'aprovació de dos-terços del Senat.[19] Els tribunals inferiors estan encarregats de resoldre els conflictes regulats per la legislació federal del país i també per la legislació comuna de la ciutat autònoma de Buenos Aires. El president de la Nació en designa els jutges, basant-se en una terna integrada per candidats seleccionats en un concurs públic del Consell de la Magistratura, òrgan de composició multisectorial, encarregat del control directe dels jutges i l'administració del poder judicial.[20] Els jutges romanen en el càrrec "mentre duri llur bona conducta" i només poden ser destituïts en casos de greus infraccions per un Jurat d'Enjudiciament.

Divisió administrativa

Províncies de l'Argentina.
Article principal: Províncies de l'Argentina
La República Argentina és una república federal integrada per vint-i-tres províncies i una ciutat autònoma, Buenos Aires, que és la capital de la federació. Les províncies tenen tots els poders que no han estat explícitament delegats al govern federal en la constitució nacional. Les províncies són encarregades d'impartir justícia i de gestionar els afers relacionats amb l'educació primària i d'assegurar el règim municipal.

Les províncies argentines s'organitzen internament en un sistema congressual, elegint els representants del poder legislatiu i el governador de la província (poder executiu) de manera separada. Teòricament, el president de la Nació Argentina té la facultat d'intervenir a les províncies per assegurar-ne la forma republicana de govern o per defendre el territori de les invasions estrangeres, encara que en la pràctica ha intervingut en diverses ocasions militarment o en casos en què el govern provincial ha estat acusat de corrupció.

La majoria de les províncies del centre i nord del país antecedeixen la creació de l'Argentina com a estat independent (és a dir, formaven part dels virregnats espanyols de Sud-amèrica). Tanmateix, les províncies amb presència significativa d'amerindis o amb una baixa població eren territoris nacionals administrats pel govern federal abans de convertir-se en províncies autònomes. L'últim territori a convertir-se en província ha estat Terra del Foc, Antàrtida i Illes de l'Atlàntic Sud, el 1991.

Fins al 1825, època en què les Províncies Unides del Riu de la Plata començaven a utilitzar oficialment el nom d'"Argentina", la Província Oriental (que el 1829 esdevindria la República Oriental de l'Uruguai) i la província de Tarija (que després formaria part de Bolívia) eren províncies constitucionals argentines.

Les vint-i-tres províncies argentines són:

Buenos Aires (província)
Catamarca
Chaco
Chubut
Córdoba
Corrientes
Entre Ríos
Formosa
Jujuy
La Pampa
La Rioja
Mendoza
Misiones
Neuquén
Rio Negro
Salta
San Juan
San Luis
Santa Cruz
Santa Fe
Santiago del Estero
Terra del Foc, Antàrtida i Illes de l'Atlàntic Sud
Tucumán
Economia
Article principal: Economia de l'Argentina
Infotaula economia paísEconomia

Moneda	peso argentí Modifica el valor a Wikidata
Estadístiques
PIB nominal	$483 mil milions
RNB per càpita	$5.150 (2006)
Taxa d'atur	14,1%
IDH	0,842 Modifica el valor a Wikidata (2021) Modifica el valor a Wikidata
Coeficient de Gini	423 Modifica el valor a Wikidata (2020) Modifica el valor a Wikidata
Socis comercials
Exportacions	$54.600 milions

Importacions	$42.590 milions

Nota: dades monetàries en dòlars (US$)
Font: CIA Factbook 2007
L'Argentina es beneficia de grans recursos naturals, una agricultura orientada a les exportacions, i una indústria diversificada. En l'actualitat, l'Argentina és la tercera economia més gran de l'Amèrica Llatina després del Brasil i Mèxic. Amb un Producte interior brut per capita de 13.300,[21] l'estàndard de vida dels argentins és un dels més alts de la regió.

Tot i ser una de les economies més riques del món a principis del segle xx, riquesa basada en l'exportació de productes agrícoles (líders en exportacions de peres) i en la inversió estrangera, sobretot d'origen britànic, l'Argentina no aconseguiria el ple desenvolupament econòmic. Després de la greu recessió de 1929, que paralitzaria la demanda de productes agrícoles, i en conseqüència, l'habilitat de l'Argentina per a importar els productes industrials que no manufacturava, el país va experimentar diversos cicles de recessions econòmiques. Durant la dècada de 1980, l'augment del deute extern, i la hiperinflació van arribar a nivells alarmants; la inflació arribaria al 200% mensual. El llavors ministre d'economia Domingo Felipe Cavallo, amb el beneplàcit del govern presidit per Carlos Menem va establir un sistema de convertibilitat de la moneda, per mitjà del qual per cada peso argentí en circulació el govern havia de tenir en reserva un dòlar dels Estats Units. El sistema va aturar la inflació i va permetre el creixement econòmic i de l'estàndard de vida durant la primera meitat de la dècada dels noranta. No obstant això, la manca de competitivitat dels preus dels productes argentins en el mercat internacional, causat pel sistema de convertibilitat mateix, així com d'altres balanços financers van produir una greu crisi econòmica el 2001-2002, la qual va dur a més del 50% de la població sota el nivell de la pobresa.


Vaixell comercial en el riu Paranà, a prop de la ciutat de Rosario
Amb una sorprenent reestructuració del deute extern, el govern de Néstor Kirchner, va assolir importants avanços econòmics, i l'Argentina va créixer una mitjana anual del 8-9% entre el 2003 i el 2007. Aquest creixement econòmic, causat principalment per una taxa de canvi subvalorada del pes argentí i l'augment abrupte dels preus dels aliments a escala mundial, ha produït un augment significatiu de les exportacions argentines; només entre el 2005 i el 2006, les exportacions van créixer 15,4%.[22] El nivell de la pobresa es va reduir al 26,9% el 2006, i el nivell d'indigència al 8,7%.[23] La taxa d'atur, que durant la crisi havia superat el 20%, s'ha reduït al 9,8%.[24]

Una de les preocupacions més importants del govern actual és aturar la inflació, que, oficialment seria del 9,8% el 2006. Tanmateix, l'Argentina utilitza un sistema variable per calcular la inflació, per mitjà del qual si un producte de l'índex de preus mostra una puja substancial, el producte no es pren a compte en el càlcul de la inflació, ans se substitueix per un d'altre.[25] Els economistes i les organitzacions internacionals estimen que la inflació real supera el 30%.[25]

L'Argentina forma part del bloc regional del Mercosur, fundat el 1991 pel Tractat d'Asunción.

Geografia humana i societat
Demografia
Argentina

Població	39 milions
Taxa de natalitat	16,9/1000
Taxa de mortalitat	7,56/1000
Taxa de creixement	0,98%
Taxa de fecunditat	2,19 fills
Taxa neta de migració	0,4/1000
Esperança de vida	75,9 anys
Mediana d'edat	29,4 anys
Alfabetisme	97%
L'Argentina té el percentatge més alt de població urbana d'Amèrica Llatina.[26] La majoria dels immigrants europeus, que van arribar especialment entre la Primera i la Segona Guerra Mundial) es van establir a les ciutats, les quals oferien feines, educació i altres oportunitats per a ingressar a la classe mitjana. Els treballadors agrícoles també es van a establir a les grans ciutats, especialment a Buenos Aires que ha centralitzat el creixement del país. Des de la dècada de 1990, molts pobles rurals han estat despoblats arran de l'abandó del servei ferroviari i de la importació massiva de productes barats importants que van reemplaçar els productes locals produïts a petita escala, quan es va introduir el sistema de convertibilitat que mantenia el valor del dòlar nord-americà artificialment baix. Avui dia un terç de la població total del país viu a l'àrea metropolitana de Buenos Aires, també coneguda com al Gran Buenos Aires. Les següents són les àrees metropolitanes amb població superior al milió d'habitants:

Buenos Aires (ciutat: 3 milions, àrea metropolitana: 13 milions)
Córdoba (1,4 milions)
Rosario (1,3 milions)
Mendoza (1 milió)
Més de 150 ciutats de l'Argentina superen els 45.000 habitants.

Etnografia

Gauchos de la Pampa (Gautxos escenificant una baralla a la Pampa).
L'Argentina, com la resta dels països d'Amèrica ha estat la llar de diversos grups ètnics originaris i d'immigrants de diverses parts del món, principalment d'Europa i Amèrica. S'estima que la població d'origen europea representa entre el 89[27] i el 97% del total.[28] L'últim cens, el primer en més de 100 anys a considerar etnicitat, i basta en l'autoidentificació o autoadscripció, va reportar una xifra similar, i només el 2% de la població es va identificar personalment com a indígena.[29]

Tanmateix, tot i que un estudi genètic conduït per la Universitat de Califòrnia a Davis ha mostrat que la contribució europea al DNA argentí és del 79,9%,[30] un altre estudi de la Universitat de Buenos Aires va concloure que el 56% dels argentins tenen almenys un avantpassat indígena, sigui per via materna o paterna, i el 10% dels argentins en tenen per via materna i paterna.[31]

Ancestralitat genética de la població argentina
Fuente	Europea	Indígena	Africana	Asiática
National Geographic (2018)[32]	52%	27%	14%	4%
Homburguer et al. (2015)[33]	67,3%	27,7%	3,36%	0,14%
Avena et al. (2012)[34]	65%	31%	4%	-
Oliveira (2008)[35]	60%	31%	9%	-
Religió
La República Argentina no és un estat confessional. Al país existeix una àmplia llibertat de culte, prevista a l'article 14 de la Constitució Nacional.[36] No obstant això, l'Església Catòlica, que compta amb una circumscripció eclesiàstica des del 1570,[37] compta amb un estatus jurídic diferenciat respecte al de la resta d'esglésies i confessions, ja que l'estat nacional la suporta econòmicament.[38]

El 76% dels argentins es consideren catòlics i el 9% es consideren protestants[39] Hi ha nombroses comunitats jueves i islàmiques. L'11,3% és atea.[40]

Llengües
El castellà és la llengua oficial de l'Argentina a escala nacional. Però, el 2004, la província de Corrientes va declarar la cooficialitat del guaraní en l'ensenyament i en els actes de govern. A les comunitats indígenes es parla també el quítxua, l'aimara i el mapudungun (la llengua dels maputxes). A més a més, hi ha comunitats on es parlen altres llengües europees com el gallec, parlat per l'1,7% de la població,[41] el català, parlat pel 0,5% de la població[42] i el gal·lès, parlat per 30.000 persones.[43]

Esports

Partit de pato

Manu Ginóbili llançant un tir lliure jugant amb els Spurs

Pascual Nicolás Pérez fent caure a Yoshio Shirai el 1954
L'esport nacional és el pato, del qual es té notícies d'ençà el segle xvii.[44] El 1941, es va fundar la Federación Argentina de Pato i el 1953, durant el govern de Perón, va ser declarat esport nacional.

D'altra banda, el futbol és l'esport més conegut i amb més afició a l'Argentina. Membre de la FIFA, la Selecció de futbol de l'Argentina va participar en divuit dels vint-i-dos mundials, aconseguint el campionat dues vegades (Argentina, 1978 i Mèxic 1986), a més a més obtenir la segona posició tres vegades (Uruguai, 1930, Itàlia 1990 i Brasil 2014). També va obtenir dos medalles d'Or als Jocs Olímpics d'Atenes 2004, i Jocs Olímpics de Pequín 2008, i quinze campionats en la Copa Amèrica de futbol. El futbolista Diego Armando Maradona i Lionel Messi són considerats dels més grans jugadors de la història d'aquest esport.

En boxa, l'Argentina té més de trenta títols mundials,[45] a banda de set medalles d'or, set d'argent i deu de bronze als Jocs Olímpics. Alguns dels més destacats boxejadors argentins van ser Carlos Monzón, campió mitjà entre 1970 i 1977, i considerat com un dels més importants boxistes de la seva categoria; Pascual Pérez, campió mundial del pes mosca i campió olímpic; Nicolino Locche, El Intocable, campió de pes welter d'extraordinària defensa; Víctor Emilo Galíndez, campió mundial del pes semipesant; a 2012, Sergio Gabriel Martínez ha guanyat el campionat mundial de mans de Julio César Chávez, Jr. A més dels campions mundials, a l'Argentina també han assolit important popularitat alguns boxejadors que no van arribar mai a arribar a dominar la seva categoria. Tal és el cas de boxejadors com ara Luis Ángel Firpo, Oscar Bonavena o José María Gatica.

El bàsquet també té un passat molt important al país: Argentina en fou campiona mundial el 1950. Després, des de 1960 al 1970 fou perdent importància. Amb la creació e la Lliga Nacional 1984, l'esport es va recuperar i guanyar popularitat. La irrupció d'Emanuel Ginóbili en la NBA, i les grans actuacions de la selecció Argentina a escala internacional van contribuir a millorar la seva popularitat. El 2002, la Selecció dirigida per Rubén Magnano va arribar a la final del Campionat Mundial a Indianapolis, i a la quarta posició en el Campionat Mundial Japó 2006. Va obtenir la medalla d'or als Jocs Olímpics d'Atenes 2004, el títol més important de la seva història i medalla de bronze als Jocs Olímpics d'Estiu de 2008. Al Campionat Mundial de 2019 desenvolupat Xina, la Selecció va aconseguir novament la final sent derrotada per Espanya.[46]

Gastronomia

Asado, la típica graellada argentina i la tradició gastronòmica argentina per antonomàsia.

Panades saltenyes.
La gastronomia argentina es destaca fonamentalment per la utilització de la carn i els vins Pot considerar-se bàsicament configurada sobre les cultures alimentàries de les civilitzacions precolombines, la gastronomia de la colònia i amb l'època moderna la important influència de les gastronomies d'Itàlia (en particular de les regions de Nàpols i Sicília) i d'Espanya (en particular de Galícia), amb algunes influències de les cuines germàniques (d'Alemanya, Àustria, etc.).

Al principi existia
la Paraula.
La Paraula estava amb Déu
i la Paraula era Déu.
2Ella estava amb Déu al principi.
3Per ella tot ha vingut a l’existència,
i res del que existeix
no hi ha vingut sense ella.
4En ella hi havia la vida,
i la vida era la llum dels homes.
5La llum resplendeix en la foscor,
i la foscor no ha pogut ofegar-la.
6Déu envià un home que es deia Joan.
7– Vingué com a testimoni
a donar testimoni de la llum,
perquè per ell tothom cregués.
8Ell no era la llum,
venia solament a donar-ne testimoni.
9Existia el qui és la llum veritable,
el qui ve al món
i il·lumina tots els homes.
10Era present en el món,
que per ell ha vingut a l’existència,
i el món no l’ha reconegut.
11Ha vingut a casa seva,
i els seus no l’han acollit.
12Però a tots els qui l’han rebut,
als qui creuen en el seu nom,
els ha concedit de ser fills de Déu.
13No han nascut
per descendència de sang,
ni per desig carnal,
ni per voler humà,
sinó de Déu mateix.
14La Paraula s’ha fet carn
i ha habitat entre nosaltres,
i hem contemplat la seva glòria,
glòria que té
com a Fill únic del Pare,
ple de gràcia i de veritat.
15Joan dóna testimoni d’ell
quan proclama:
«És aquell de qui jo deia:
El qui ve després de mi
em passa al davant,
perquè, abans que jo, ell ja existia.»
16De la seva plenitud,
tots nosaltres n’hem rebut
gràcia rere gràcia.
17Perquè la Llei fou donada per Moisès,
però la gràcia i la veritat
han vingut per Jesucrist.
18A Déu, ningú no l’ha vist mai:
el seu Fill únic, que és Déu
i està en el si del Pare,
és qui l’ha revelat.
Testimoni de Joan Baptista
(Mt 3,1-12; Mc 1,2-8; Lc 3,15-17)
19Aquest és el testimoni que Joan va donar quan els jueus li enviaren sacerdots i levites des de Jerusalem a interrogar-lo. Li preguntaren:
– Qui ets, tu?
20Ell no es va negar a respondre i confessà clarament:
– Jo no sóc el Messies.
21Ells li preguntaren:
– Qui ets, doncs? Elies?
Els respon:
– No el sóc.
– Ets el Profeta?
Respongué:
– No.
22Llavors li digueren:
– Doncs qui ets, tu? Què hem de respondre als qui ens han enviat? Què dius de tu mateix?
23Ell va declarar:
– Sóc la veu d’un que crida en el desert: Adreceu el camí del Senyor. Així ho va dir el profeta Isaïes.
24Alguns dels enviats, que eren dels fariseus, 25li van fer aquesta altra pregunta:
– Per què bateges, doncs, si no ets el Messies, ni Elies, ni el Profeta?
26Joan els respongué:
– Jo batejo només amb aigua; però enmig vostre hi ha el qui vosaltres no coneixeu, 27el qui ve després de mi, i jo no sóc digne ni de deslligar-li les corretges de les sandàlies.
28Això va passar a Betània, a l’altra banda del Jordà, on Joan batejava.
29L’endemà, Joan veié Jesús que venia cap a ell, i exclamà:
– Mireu l’anyell de Déu, el qui lleva el pecat del món! 30És aquell de qui vaig dir: “Després de mi ve un home que em passa al davant, perquè, abans que jo, ell ja existia.” 31Jo no el coneixia; però, si vaig venir a batejar amb aigua, va ser perquè ell es manifestés a Israel.
32Joan testimonià encara:
– He vist l’Esperit que baixava del cel com un colom i es posava damunt d’ell. 33Jo no el coneixia, però el qui m’envià a batejar amb aigua em va dir: “Aquell damunt el qual veuràs que l’Esperit baixa i es posa, és el qui bateja amb l’Esperit Sant.” 34Jo ho he vist i dono testimoni que aquest és el Fill de Déu.
Primers deixebles
35L’endemà, Joan tornava a ser en el mateix lloc amb dos dels seus deixebles 36i, fixant la mirada en Jesús que passava, va exclamar:
– Mireu l’anyell de Déu!
37Quan aquells dos deixebles el sentiren parlar així, van seguir Jesús. 38Jesús es girà i, en veure que el seguien, els preguntà:
– Què busqueu?
Ells li digueren:
– Rabí –que vol dir «mestre»–, on habites?
39Els respon:
– Veniu i ho veureu.
Ells hi anaren, veieren on habitava i es quedaren amb ell aquell dia. Eren cap a les quatre de la tarda.
40Un dels dos que havien sentit el que deia Joan i havien seguit Jesús era Andreu, el germà de Simó Pere. 41Andreu anà primer a trobar el seu germà Simó i li digué:
– Hem trobat el Messies –que vol dir «ungit».
42I el va portar on era Jesús. Jesús, fixant en ell la mirada, li digué:
– Tu ets Simó, fill de Joan. Tu et diràs Cefes –que vol dir «pedra».
43L’endemà, Jesús resolgué de sortir cap a Galilea. Troba Felip i li diu:
– Segueix-me.
44Llavors Felip, que era de Betsaida, el poble d’Andreu i de Pere, 45va trobar Natanael i li digué:
– Hem trobat aquell de qui van escriure Moisès, en els llibres de la Llei, i també els profetes: és Jesús, fill de Josep, de Natzaret.
46Natanael li replicà:
– De Natzaret en pot sortir res de bo?
Felip li diu:
– Vine i ho veuràs.
47Quan Jesús veié Natanael que venia cap a ell, digué:
– Mireu un autèntic israelita, un home que no enganya.
48Natanael li digué:
– D’on em coneixes?
Jesús li respon:
– Abans que Felip et cridés, t’he vist sota la figuera.
49Li diu Natanael:
– Rabí, tu ets el Fill de Déu, tu ets el Rei d’Israel.
50Jesús li digué:
– ¿Creus només perquè t’he dit que t’havia vist sota la figuera? Coses més grans veuràs!
51I afegí:
– En veritat, en veritat us ho dic: veureu obert el cel, i els àngels de Déu pujant i baixant sobre el Fill de l’home.
Els Estats Units d'Amèrica (anglès: United States of America) són una república federal i constitucional integrada per 50 estats i un districte federal. La república és situada majoritàriament al centre del subcontinent nord-americà, on es troben els 48 estats contigus o continentals i Washington DC, el districte capital, que limita al nord amb Canadà i al sud amb Mèxic. L'estat d'Alaska es troba al nord-oest del subcontinent, limita amb Canadà a l'est i al sud i amb Rússia a l'oest, creuant l'estret de Bering. L'estat de Hawaii es troba al centre-nord de l'oceà Pacífic. Els Estats Units també administren diversos territoris i àrees insulars de l'oceà Pacífic i la mar Carib.[1]

Amb una superfície de 9,38 milions de km², i amb més de 330 milions d'habitants actualment, els Estats Units d'Amèrica són el tercer país més gran del món en àrea i en població. És un dels països més diversos ètnicament, resultat de la immigració massiva de molts continents.[2] L'economia dels Estats Units és l'economia nacional més gran del món, amb un producte interior brut (PIB) nominal superior als 13 bilions de dòlars, el 2006, és a dir el 19% de la producció mundial.[3]

La nació va ser fundada per tretze colònies de Gran Bretanya localitzades a la costa Atlàntica. Van proclamar-se «estats» i van fer la Declaració d'Independència el 4 de juliol de 1776. Els estats rebels van derrotar a Gran Bretanya en la guerra, la primera guerra d'independència colonial reeixida d'Amèrica.[4] La Convenció de Filadèlfia va adoptar l'actual constitució dels Estats Units el 17 de setembre, 1787; la ratificació d'aquesta l'any següent va fer dels estats parts integrants d'una sola república. La Declaració de Drets de la constitució dels Estats Units, que conté deu esmenes sobre els drets i llibertats dels ciutadans, es va ratificar el 1791.

Els Estats Units són membre permanent del Consell de Seguretat de les Nacions Unides. En l'actualitat, són la potència militar més gran després de la Guerra Freda, i una força important en l'economia del món.[5]

Toponímia
Hom ha suggerit que el terme Amèrica es va encunyar al segle xvi en honor de l'explorador i cartògraf italià Amerigo Vespucci[6] per referir-se a totes les terres de l'hemisferi occidental. El nom del nou Estat federat es va registrar, per primera vegada, en la Declaració d'Independència dels Estats Units, que era la «Declaració unànime dels tretze Estats Units d'Amèrica» adoptada pels «representants dels Estats Units d'Amèrica», el 4 de juliol, 1776.[7] Les abreviacions més comunes són Estats Units i EUA, i col·loquialment se'n diu «Amèrica».

El gentilici i l'adjectiu més comú dels Estats Units és nord-americà, seguit d'americà. L'ús d'aquest terme, tanmateix, és controvertible, sobretot a l'Amèrica Llatina, atès que els ciutadans dels països d'aquesta regió utilitzen el gentilici americà per referir-se a tots els individus nascuts al continent americà. En català, el gentilici més adequat i sense ambigüitat és estatunidenc.[8]

Història
Article principal: Història dels Estats Units
Nadius americans i els colonitzadors europeus
Els pobles indígenes del territori continental dels Estats Units incloent-hi Alaska arribaren des de l'Àsia, segons la hipòtesi més acceptada del poblament del continent. Començaren a arribar fa 12.000 o 40.000 anys.[9] Diverses comunitats indígenes de l'era precolombina desenvoluparen tècniques agrícoles avançades, complexos arquitectònics i societats de ciutat estat. El 1492, l'explorador Cristòfor Colom, sota el contracte de la corona espanyola arribà a les illes del Carib, el primer contacte europeu amb els pobles nadius. Durant els anys següents, la majoria dels pobles nord-americans foren morts a causa de les epidèmies europees desconegudes al Nou Món.[10]


El Mayflower transportà els pelegrins al Nou Món el 1620; pintura de William Halsall, The Mayflower in Plymouth Harbor, 1882
El 2 d'abril del 1513, el conqueridor espanyol Juan Ponce de León arribà al territori que anomenà la Florida —la primera arribada europea documentada al territori que seria els Estats Units. De les colònies que Espanya establí a la regió, només l'assentament de Sant Agustí, fundat el 1565, ha sobreviscut. A l'assentament posterior a la Califòrnia i altres territoris de la Nova Espanya —després Mèxic— s'establiren immigrants espanyols. Els francesos s'assentaren a la Nova França el mateix segle a prop dels Grans Llacs, dedicats al comerç de pells. La França amb el temps estengué els seus territoris cap al sud fins al Golf de Mèxic. Els primers assentaments anglesos reeixits foren la colònia de Virgínia a Jamestown el 1607 i la colònia de Plymouth dels pelegrins. L'establiment de la Colònia de la Badia de Massachusetts produí una onada d'immigrants; per al 1634 s'havien assentat a la Nova Anglaterra 10.000 puritans. Entre el 1610 i la Guerra d'Independència dels Estats Units s'enviaren prop de 50.000 presoners a les colònies nord-americanes de la Gran Bretanya.[11] Des del 1614, els neerlandesos establiren diversos assentaments a les vores del riu Hudson a prop de la costa, incloent-hi la Nova Amsterdam a l'illa de Manhattan. L'assentament anterior de la Nova Suècia, fundat a la vora del riu Delaware el 1638 fou pres pels neerlandesos el 1655.

Per al 1674, les forces angleses ja havien guanyat les antigues colònies neerlandeses; la província dels Nous Països Baixos es reanomenà com a Nova York. Més persones immigraren a Nord-amèrica, sobretot al sud del territori actual dels Estats Units, molts d'ells esclaus. Amb la divisió de les Carolines el 1729 i la colonització de Geòrgia el 1732, les tretze colònies que s'independitzarien per formar els Estats Units, ja s'havien establert. Totes tretze tenien formes de govern local amb eleccions en què participaven homes lliures, segons la tradició dels drets dels anglesos; aquesta forma d'autonomia enfortí el republicanisme. Totes tretze havien legalitzat el comerç d'esclaus de l'Àfrica. Amb taxes de natalitat altes, taxes de mortalitat baixes i la immigració contínua, la població de les colònies duplicaven llur població cada vint-i-cinc anys. El moviment cristià d'avivament de les dècades de 1730 i 1740, conegut com el Gran Desvetllament donà força a la religiositat i a la llibertat religiosa. En la Guerra franco-índia, les forces britàniques prengueren el territori del Canadà dels francesos, però la població francòfona romangué aïllada políticament de les tretze colònies del sud. El 1770, aquestes tretze colònies ja tenien una població de tres milions, aproximadament la meitat de la població de la Gran Bretanya. Tot i que havien de pagar imposts, no tenien cap representació al Parlament de la Gran Bretanya.

Independència i expansió

La Declaració de la Independència de John Trumbull, 1817-18
Amb l'agreujament de les tensions entre els colons nord-americans i els britànics, esclatà la Guerra d'Independència dels Estats Units entre el 1775 i el 1781. El 14 de juny, 1775, el Segon Congrés Continental, reunit a Filadèlfia, establí l'Exèrcit Continental, sota el comandament de George Washington. En proclamant que "tots els homes són creats iguals" i dotats de "drets inalienables", el Congrés adoptà la Declaració de la Independència el 4 de juliol, 1776. La declaració, escrita gairebé tota per Thomas Jefferson, manifestava que les colònies nord-americanes eren estats sobirans. El 1777, els Articles de la Confederació foren adoptats, unint els estats sota un govern central feble que operà fins al 1788. A prop de 80.000 lleials a la corona britànica fugiren dels estats rebels cap al Canadà i a la Nova Escòcia.[12] Els nadius nord-americans s'aliaren a ambdues bandes del conflicte.

Després de la derrota de l'exèrcit britànic, amb el suport dels francesos, la Gran Bretanya, en el Tractat de París reconegué la sobirania dels tretze estats el 1783. Una convenció constitucional es reuní el 1787, amb la intenció de crear un govern nacional més fort amb poder sobre els estats constituents. Per al juny de 1788, nou estats ja havien ratificat la nova constitució dels Estats Units, nombre requerit per establir el nou govern. George Washington fou elegit com a primer president i el Congrés es reuní per primera vegada. El 1791 els estats ratificaren la Declaració de Drets de la constitució dels Estats Units, deu esmenes a la constitució que prohibien la restricció federal de les llibertats personals i garantien diverses proteccions legals. Les opinions quant a l'esclavatge variaven; una clàusula de la constitució l'acceptava fins al 1808. Els estats del nord aboliren l'esclavatge entre 1780 i 1804. El 1800, el govern federal es mogué a la nova capital Washington DC. El Segon Gran Desvetllament feu de l'evangelicalisme la força dels moviments reformistes.

El desig d'expansió territorial donà inici a una sèrie de guerres contra els nadius nord-americans per prendre llurs terres, conegudes pels colons com el Far West. La compra de Louisiana a França duplicà la superfície de la nació. La guerra de 1812 contra la Gran Bretanya, enfortí el nacionalisme nord-americà. Després d'una sèrie d'incursions militars a la Florida, Espanya cedí aquest territori i d'altres de la costa del Golf el 1819. Els Estats Units annexaren la República de Texas el 1845, que s'havia independitzat de Mèxic pocs anys abans, el 1836. El concepte del Destí Manifest es popularitzà durant aquest període.[13] Amb el Tractat d'Oregon, s'annexaren els territoris del nord-oest als Estats Units.[14] Després de la Guerra amb Mèxic, amb el Tractat de Guadalupe-Hidalgo de 1848 els Estats Units prengueren la meitat del territori mexicà, que incloïa els territoris de Califòrnia, Nou Mèxic, Arizona, Nevada, Colorado, algunes seccions de Utah, Oklahoma i Wyoming, i les àrees disputades de Texas.[15] La transportació ferroviària feu el moviment de migrants molt més fàcil tot i que incrementà els conflictes amb els amerindis.

La Guerra Civil i la industrialització
Article principal: Guerra Civil dels Estats Units

La Batalla de Gettysburg, litògraf de Currier & Ives, ca. 1863
Les tensions entre els estats que protegien l'esclavatge —coneguts com els "estats esclaus"— i els estats lliures s'agreujaren amb l'annexió de nous estats a la federació, i la possibilitat de prohibir-hi l'esclavatge. Abraham Lincoln, candidat del Partit Republicà, que s'oposava a l'esclavatge, fou elegit com a president el 1860. Abans de prendre el poder, set estats esclaus declararen llur secessió dels Estats Units i formaren els Estats Confederats d'Amèrica. Tanmateix, quatre estats esclavistes es van mantenir fidels al govern de la Unió (Missouri, Kentucky, Delaware i Maryland), fet que donà un important avantatge militar al Nord, tot i que una part dels seus habitants van anar a combatre al costat dels esclavistes.[16] Per al govern federal, la secessió era il·legal, i amb la Batalla de Fort Sumter, esclatà la Guerra Civil, i quatre estats més s'afegiren a la Confederació. La Unió —els estats que havien romàs en la federació— declarava la llibertat dels esclaus en avançar el seu exèrcit cap al sud. Després de la victòria de la Unió el 1865, tres esmenes a la constitució nord-americana asseguraren la llibertat per gairebé quatre milions d'afroamericans que havien patit l'esclavatge.[17] La catorzena esmena els declarà ciutadans, i la quinzena esmena els atorgà el dret de vot. La guerra tingué com a resultat indirecte un augment del poder central.[18]


Immigrants arribant a l'Ellis Island, Nova York, 1902
Després de la guerra, l'assassinat del president Lincoln radicalitzà les polítiques de reconstrucció amb la intenció de reintegrar i reconstruir els estats vençuts del sud i alhora assegurar-hi la llibertat dels esclaus. La resolució de l'elecció presidencial de 1876 marcà la fi de la Reconstrucció i l'aprovació de les Lleis Jim Crow. A poc a poc, els estats del sud aprovaren lleis que de manera indirecta però efectiva, impedien que els negres poguessin votar. Al nord, la urbanització i una onada massiva d'immigrants sense precedent acceleraren la industrialització del país. Aquesta onada d'immigració, que continuà fins al 1929, proveí de mà d'obra per les empreses noves i transformà la cultura americana. Els Estats Units compraren Alaska a Rússia el 1867, finalitzant així l'expansió continental. La Massacre de Wounded Knee el 1890, on van morir més més de 150 homes, dones i nens sioux lakota a mans de les tropes del Setè de Cavalleria, fou l'últim conflicte armat en la llarga guerra amb els pobles originaris. El 1893, l'antiga monarquia nadiua del regne de Hawaii fou deposada en cop d'Estat encapçalat pels residents nord-americans, i l'arxipèlag fou annexat als Estats Units el 1898. Amb la victòria dels Estats Units en la Guerra hispanoamericana sobre Espanya, els Estats Units es consolidaren com a potència mundial, i annexaren Puerto Rico i les Filipines.[19] Les Filipines s'independitzaren el segle següent; Puerto Rico en l'actualitat és un Estat lliure associat als Estats Units.

Les Guerres mundials i la Gran Depressió

Una granja abandonada a Dakota del Sud, 1936 (efectes del "Dust Bowl" o la "Conca de Pols").
Quan la Primera Guerra Mundial començà el 1914, els Estats Units es declararen neutrals. Els americans simpatitzaven amb els britànics i els francesos, tot i que molts ciutadans, la majoria irlandesos i alemanys, s'oposaven a la intervenció nord-americana dins la guerra.[20] El 1917, els Estats Units s'uniren als Aliats, que aconseguiren la victòria poc després. Refusant involucrar-se en els afers europeus, el Senat dels Estats Units no ratificà el Tractat de Versalles que establia la Lliga de Nacions. El país continuà amb una política d'unilateralisme i fins i tot d'aïllament.[21] El 1920, el moviment pels drets de les dones aconseguí que s'aprovés la dinovena esmena a la constitució que atorgava el dret al vot a les dones. El govern atorgà la ciutadania als amerindis el 1924.

Durant la dècada de 1920, els Estats Units experimentaren un període de prosperitat sense precedents amb un ràpid creixement industrial que, tanmateix, culminà en la caiguda de la borsa de Wall Street el 1929 i l'inici de la Gran Depressió, el període econòmic més greu de la història del país i del món. La Gran Depressió s'agreujà per causes de la catàstrofe natural del "Dust Bowl", o la "Conca de Pols", com s'anomenà l'àrea central del país afectada per una greu sèrie de tempestes de pols durant gairebé tota la dècada dels anys 30. Després de la seva elecció com a president el 1932, Franklin Delano Roosevelt introduí un "Nou Pacte", una sèrie de polítiques que permetien la intervenció del govern en els afers econòmics. La nació no es recuperà plenament de la depressió econòmica sinó fins a la mobilització industrial produïda per l'entrada del país a la Segona Guerra Mundial. Els Estats Units, neutrals durant els primers anys de la guerra, començaren a proveir de material bèl·lic als aliats des de març de 1941.

El 7 de desembre de 1941, els Estats Units s'uniren als Aliats després de l'atac japonès de Pearl Harbor. A causa de la mobilització de persones i les despeses industrials per la construcció d'armament, els Estats Units foren l'únic país aliat que en acabar la guerra, era més ric i no pas més pobre.[22] El govern nord-americà aprovà el Pla Marshall per tal de donar suport econòmic per la reconstrucció d'Europa. Les reunions de Bretton Woods i Ialta establiren un nou sistema d'organització internacional política i econòmica. Els Estats Units fabricaren la primera arma nuclear i l'utilitzaren sobre Hiroshima i Nagasaki l'agost de 1945, que ha estat qualificat com en un dels més grans crims de guerra de la història de la humanitat.[23] El Japó es rendí el 2 d'agost.[24]

Guerra freda i drets civils
Article principal: Guerra Freda

Martin Luther King, Jr., 1963
Els Estats Units i la Unió Soviètica s'enfrontaren en la Guerra Freda i dominaren els afers militars d'Europa per mitjà de l'OTAN i el Pacte de Varsòvia. Els Estats Units promovien la democràcia liberal i el capitalisme, mentre que la Unió Soviètica promovia el comunisme i l'economia planificada pel govern central. Els Estats Units participaren en la Guerra de Corea de 1950 al 1953. El Senador Joseph McCarthy encapçalà una sèrie d'investigacions anticomunistes.

La Unió Soviètica llançà la primera nau espacial tripulada per un humà el 1961. Els Estats Units, com a resposta, invertiren en recerca matemàtica i científica; el president John F. Kennedy declarà que el país havia de ser el primer a arribar a la lluna, la qual cosa feren el 1969.[25]

Les dècades següents l'economia dels Estats Units creixé de manera sostinguda. El moviment dels drets humans, encapçalat per diversos afroamericans prominents, com ara Martin Luther King Jr. s'oposà a la segregació racial i culminà amb l'abolició de les Lleis Jim Crow. Després de l'assassinat del president Kennedy el 1963, s'aprovà l'Acta dels Drets Civils el 1954. Els Estats Units, sota les administracions de Johnson i el seu successor, Richard Nixon, participaren en la Guerra del Vietnam.

Com a resultat de l'escàndol Watergate, el 1974 Nixon es convertí en el primer president nord-americà a renunciar, per tal de no ser acusat d'obstrucció de justícia i d'abús de poder. Fou succeït pel vicepresident Gerald Ford que l'atorgà immunitat. Durant l'administració de Jimmy Carter, l'economia nord-americana tingué una estagflació. L'elecció de Ronald Reagan marcà el començament d'un canvi de les polítiques socials i econòmiques.

Era contemporània
Durant l'administració de Bill Clinton els Estats Units experimentaren l'expansió econòmica més llarga de la història, de 1991 al 2001.


El World Trade Center, el matí de l'11 de setembre del 2001
Les eleccions controvertides de 2000 es resolgueren per una decisió de la Cort Suprema de Justícia que donà la presidència a l'exgovernador de Texas, George W. Bush. L'11 de setembre de 2001, el grup terrorista al-Qaida perpetrà un atac contra les torres del World Trade Center a Nova York i el Pentàgon. El president Bush llançà una guerra contra el terrorisme segons el principi de la guerra preventiva, ara coneguda com la «Doctrina Bush». El 7 d'octubre de 2001, una coalició internacional encapçalada pels Estats Units envaí l'Afganistan. Van enderrocar el règim talibà i destruir tots els camps d'entrenament d'al-Qaida. Els talibans, tanmateix, es reorganitzaren i continuen lluitant aferrissadament contra les forces de la coalició.

El 2002, l'administració de Bush demanà un canvi de règim i l'obertura de l'Iraq als controladors nuclears de l'ONU. Sense el suport de l'OTAN ni de les Nacions Unides per realitzar una intervenció militar, el govern de Bush formà una coalició amb països aliats i envaí l'Iraq el 2003, sempre segons la teoria de la "guerra preventiva", enderrocant el règim de Saddam Hussein. Tot i la pressió externa[26] i interna,[27] perquè se'n retiressin, els Estats Units i diversos països de la coalició original encara hi tenen tropes.

Les eleccions presidencials del 2008 marquen una fita històrica pels Estats Units, essent les primeres en què un afroamericà participa com a candidat d'un dels partits majoritaris —Barack Obama, del Partit Demòcrata—, i els segons comicis amb una dona com a candidata a la vicepresidència d'un altre partit majoritari —Sarah Palin, del Partit Republicà. L'elecció d'un polític afroamericà com a candidat a president dels Estats Units ha vingut només quaranta-cinc anys després de l'històric discurs de Martin Luther King el 28 d'agost del 1963, en favor de la igualtat entre totes les races. El 4 de novembre de 2008, Obama guanyà les eleccions presidencials, i el 20 de gener de 2009, assumí el càrrec i es convertí en el primer president electe afroamericà del país.

En les eleccions de 2016 es van enfrontar l'empresari Donald Trump i la Secretària d'Estat dels Estats Units del 2009 al 2013, Hillary Clinton, guanyant-les el primer.

Geografia física
Article principal: Geografia dels Estats Units

Mapa topogràfic dels Estats continentals

Denali

Imatge per satèl·lit del delta del Mississipi

Imatge per satèl·lit dels Grans Llacs
Els Estats Units estan situats gairebé totalment a l'hemisferi occidental: els quaranta-vuit estats continentals es troben al centre del subcontinent nord-americà i s'estenen de l'oceà Atlàntic al Pacífic. Limiten al nord amb el Canadà, i al sud amb Mèxic i amb el Golf de Mèxic. Alaska, l'estat més gran en superfície i separat dels estats continentals pel Canadà, limita amb l'oceà Pacífic al sud i amb l'oceà Àrtic al nord. Hawaii és un arxipèlag del Pacífic central al sud-est de l'Amèrica del Nord. Els Estats Units és el tercer o quart país més gran del món —depenent de com es consideren les disputes territorials entre la Xina i l'Índia.[28] Els Estats Units també administren diversos territoris insulars del mar Carib i de l'oceà Pacífic.

La plana costanera de l'Atlàntic dona lloc a boscs caducifolis i la serralada de Piedmont. La cadena muntanyenca dels Apalatxes separen el litoral dels Grans Llacs i les pastures de l'Oest Mitjà. El sistema fluvial del Mississipi-Missouri, el quart més gran del món en extensió, flueix de nord a sud del centre del país. Les planes fèrtils, conegudes com les Grans Planes s'estenen cap a l'oest. Les muntanyes Rocoses s'estenen de nord a sud a l'oest de les Grans Planes. L'àrea que es troba a l'oest d'aquesta cadena muntanyenca és desèrtica (s'hi troben el Desert del Mojave i la Gran Conca). La Sierra Nevada s'estén de manera paral·lela a les Rocoses, a prop de la costa del Pacífic. Amb 6.194 msnm, el Mont McKinley és el pic més alt del país. Hi ha volcans actius a l'Arxipèlag Alexander i les Illes Aleutianes; tot l'estat de Hawaii es troba sobre illes volcàniques tropicals.

Els principals rius dels Estats Units són:

Nom	Llargada
en km	Conca hidrogràfica
en km²
Missouri	4.370	1.376.180
Mississipi	3.778	2.981.076
Yukon	3.185	847.600
Riu Bravo	3.060	607.965
Arkansas	2.348	505.000
Colorado	2.317	629.100
Ohio	2.102	490.601
Columbia	2.044	668.217
Snake	1.670	279.719
Kuskokwim	1.165	120.000
Tennessee	1.049	105.870
Els Grans Llacs (Superior, Huron, Michigan, Erie i Ontario) representen en conjunt una superfície d'uns 250.000 km², gairebé la meitat de la península Ibèrica. Els altres llacs importants són el Pontchartrain, el Gran Llac Salat (Great Salt Lake), el Champlain, el Mead, el Powell, l'Utah i el Tahoe.

Clima
Atesa la grandària superficial dels Estats Units, s'hi troben diversos climes

El clima és temperat en gran part del país, tropical a Hawaii i la Florida, polar a Alaska, semiàrid a les Grans Planes a l'oest del meridià 100, desèrtic al sud-est, mediterrani a les costes de Califòrnia i àrid a la Gran Conca. Són comuns els climes extremats; la costa del Golf de Mèxic i Atlàntica rep huracans, i la gran majoria dels tornados del món tenen lloc als Estats Units, sobretot a l'Oest Mitjà.[29] Al centre de Texas hi ha el famós Tornado Alley, el "carreró dels tornados", on hi ha forts vents i un gran índex anual de tornados.

En conjunt, a l'oest hi ha un clima assolellat amb moltes precipitacions i algunes tempestes. Al centre, a prop de Utah i al sud-oest de Texas, hi ha un clima àrid amb poques precipitacions anuals. Al nord, les escarpades muntanyes fan que aquesta sigui una regió de forts vents i tempestes. Al sud-est, a Florida i Nova Orleans, el clima càlid fa que aquesta sigui una important regió turística; però és molt propensa a huracans; una prova d'això són les destrosses causades per Katrina, Ivan i Wilma. A prop de Las Vegas, hi ha la presència de vents forts amb abundants pluges i tempestes.

Política i govern
Estructura política
Article principal: Política dels Estats Units

El Capitoli dels Estats Units, a Washington DC

Congrés dels Estats Units
Els Estats Units són una república federal constitucional presidencialista. El govern està estructurat com a democràcia representativa, en què tots els habitants participen de les eleccions locals i federals, llevat dels residents dels territoris que no poden participar de les eleccions federals.[30] El govern és regulat per un sistema de separació de poders definit per la constitució dels Estats Units, que és el document legal més important i un contracte social per al poble estatunidenc. En el sistema federal estatunidenc, els ciutadans participen en tres nivells de govern: federal, estatal i local, i en què les tasques del govern local són dutes a terme, depenent de cada estat, entre els comtats, boroughs o parròquies i els governs municipals. En la majoria dels casos, els representants de les branques legislativa i executiva de govern són elegits per mitjà de l'escrutini uninominal majoritari, és a dir, per majoria simple dels vots dels ciutadans del districte. No hi ha la representació proporcional a escala federal, i hi ha molt pocs casos en què s'aplica a escala local. Les judicatures federal i estatal, així com els membres dels gabinets de l'executiu són nomenats per la branca executiva i amb l'aprovació de la branca legislativa del govern, tot i que en alguns estats els jutges són elegits per vot popular.

El govern federal està integrat per tres branques:

el poder legislatiu: el Congrés dels Estats Units, un congrés bicameral integrat pel Senat i la Cambra de Representants; està encarregat de crear lleis federals, declarar la guerra, aprovar tractats, entre altres coses;
el poder executiu: el President dels Estats Units, comandant en cap de l'exèrcit, amb l'autoritat de vetar les propostes de llei, designa els membres del gabinet i altres oficials que administren i executen les lleis federals;
el poder judicial: la Cort Suprema i les corts federals menors, els jutges de les quals són designats pel president amb l'aprovació del Senat; interpreten les lleis i poden revocar les lleis que considerin inconstitucionals.

La Casa Blanca, seu de l'executiu

La Suprema Cort de Justícia
La Cambra de Representants té 435 membres, cadascú representant un districte congressual durant un període de dos anys. Els seients de la cambra es determinen entre els cinquanta estats d'acord amb llur població cada deu anys. Des de 2000, set estats tenen el mínim d'un representant, mentre que Califòrnia, l'estat més poblat, en té cinquanta-tres. Cada estat és representat per dos senadors, electes per períodes de sis anys; un terç del senat és renovat cada dos anys. El president dels Estats Units és elegit per a un període de quatre anys i pot ser reelegit una sola vegada. Les votacions presidencials no són directes, ans indirectes per mitjà d'un col·legi electoral en què els vots s'assignen per estat. La Cort Suprema, encapçalada pel Cap de Justícia dels Estats Units, té nou membres vitalicis, designats pel president.

La política dels Estats Units ha operat sota un sistema bipartidista durant la major part de la seva història. Des de les eleccions presidencials de 1856, els dos partits dominants han estat el Partit Demòcrata i el Partit Republicà. El president actual, Joe Biden, és demòcrata. El Senat té dos membres independents, els altres pertanyen als dos partits.

Els estats del nord-est, els Grans Llacs i la costa oest són relativament més liberals i són coneguts com els "estats blaus" (blue states) en referència al color identificador del Partit Demòcrata, mentre que els estats dels sud, sud-centre i les Muntanyes Rocoses són més conservadors i identificats com a "estats vermells" (red states), en referència al color identificador del Partit Republicà.

Política exterior i defensa

El portaavions nord-americà Ronald Reagan
Els Estats Units tenen una gran influència econòmica, política i militar global. És membre permanent del Consell de Seguretat de les Nacions Unides i la ciutat de Nova York és la seu de l'organització. Gairebé tots els Estats del món tenen ambaixades a Washington DC i consolats a altres ciutats del país. Les excepcions són Cuba, Iran, Corea del Nord, Bhutan, el Sudan i la República de la Xina.

Els Estats Units tenen una relació especial amb el Regne Unit i els països angloparlants, així com el Japó, Israel i els altres membres de l'OTAN, així com els seus veïns i membres de l'Àrea de Lliure Comerç d'Amèrica del Nord: Mèxic i el Canadà. El 2005, els Estats Units van enviar 27.000 milions de dòlars en ajuda oficial al desenvolupament, més que no pas cap altre Estat del món. Tanmateix, com a percentatge de la seva renda nacional bruta, aquesta contribució només és del 0,22%, i ocupa llavors la 22a posició en donacions.

El president és alhora el comandant en cap de les forces armades de la nació, i en designa els seus líders, el secretari o ministre de defensa i l'Estat Major Conjunt. El Departament de Defensa dels Estats Units administra les forces armades, incloent-hi les forces armades, l'armada, la marina i la força aèria. La Guàrdia de Costa dels Estats Units es troba sota el comandament del Departament de Seguretat Interna durant temps de pau, i pel Departament de l'Armada en temps de guerra. El 2005 les forces armades tenien un total d'1,38 persones ocupades i en servei actiu,[31] i alguns cents de mil a les reserves i la Guàrdia Nacional, que en total sumen un total de 2,3 milions de tropes. El Departament de Defensa també empra al voltant de 700.000 civils, sense comptar-hi el personal de contractes externs. El servei militar als Estats Units és voluntari, tot i que pot haver-hi un reclutament obligatori en temps de guerra mitjançant el Sistema de Servei Selectiu. Fora dels Estats Units, les forces armades poden desplegar-se a 770 bases i instal·lacions en cada continent del món llevat de l'Antàrtida.[32]

Les despeses militars dels Estats Units el 2006, superiors als $528.000 milions, el 46% de totes les despeses militars del món, i superior a la suma de les despeses de les catorze nacions següents. La despesa per capita és de $1.756, deu vegades més que la mitjana global,[33] tot i que en representar només el 4,06% del seu PIB, les despeses militars ocupen la 27a posició a escala mundial.[34]

Subdivisió administrativa
Article principal: Organització territorial dels Estats Units
Els Estats Units són una Unió de cinquanta estats sobirans i autònoms, dels quals els quaranta-vuit estats contigus també són coneguts com a estats continentals, malgrat que Alaska també és, pròpiament, un estat continental. Hawaii, l'estat número cinquanta, és un arxipèlag de l'oceà Pacífic. Els Estats Units també administren uns altres territoris, districtes i possessions; la més important és el Districte de Colúmbia, coextensiu amb la capital de la federació, la ciutat de Washington. Els altres territoris inclouen les àrees insulars, com ara la Samoa Americana, Guam, les Illes Marianes del nord i Puerto Rico, entre d'altres. A més a més, des de 1898, la marina nord-americana té una base naval a la Badia de Guantánamo, a Cuba.

Algunes de les antigues possessions nord-americanes són la zona del Canal de Panamà (de 1903 a 1979). Les Filipines van ser territori nord-americà de 1898 a 1935, data en què es van establir com a Commonwealth com a estatus transitori cap a la independència plena, que assolirien el 1946. Atès que les Filipines pertanyien als Estats Units durant la Segona Guerra Mundial, són l'única nació independent de la qual hi ha un pilar en el monument memorial nacional de la guerra a Washington, DC.

A més dels estats i territoris dels Estats Units, tres nacions en són estats associats sota el "Pacte de Lliure Associació": Micronèsia (des de 1986), Palau (des de 1994) i les Illes Marshall (des de 1986). Aquests estats gaudeixen de sobirania internacional i control absolut de llurs territoris. No obstant això, els governs d'aquests estats han acordat de permetre que els Estats Units els atorguin assistència militar i financera. A més, aquests estats tenen accés a molts dels programes de suport que gaudeixen els estats de la federació. L'Oficina dels Afers Insulars gestiona el suport financer que els Estats Units els atorga.

Estats

Mapa dels estats dels EUA
Estats que formen els Estats Units d'Amèrica, juntament amb la seva capital:

Alabama (Montgomery)
Alaska (Juneau)
Arizona (Phoenix)
Arkansas (Little Rock)
Califòrnia (Sacramento)
Carolina del Nord (Raleigh)
Carolina del Sud (Columbia)
Colorado (Denver)
Connecticut (Hartford)
Dakota del Nord (Bismarck)
Dakota del Sud (Pierre)
Delaware (Dover)
Florida (Tallahassee)
Geòrgia (Atlanta)
Hawaii (Honolulu)
Idaho (Boise)
Illinois (Springfield)
Indiana (Indianapolis)
Iowa (Des Moines)
Kansas (Topeka)
Kentucky (Frankfort)
Louisiana (Baton Rouge)
Maine (Augusta)
Massachusetts (Boston)
Maryland (Annapolis)
Michigan (Lansing)
Minnesota (Saint Paul)
Mississipi (Jackson)
Missouri (Jefferson City)
Montana (Helena)
Nebraska (Lincoln)
Nevada (Carson City)
Nou Mèxic (Santa Fe)
Nou Hampshire (Concord)
Nova Jersey (Trenton)
Nova York (Albany)
Ohio (Columbus)
Oklahoma (Oklahoma City)
Oregon (Salem)
Pennsilvània (Harrisburg)
Rhode Island (Providence)
Tennessee (Nashville)
Texas (Austin)
Utah (Salt Lake City)
Vermont (Montpelier)
Virgínia (Richmond)
Virgínia de l'Oest (Charleston)
Washington (Olympia)
Wisconsin (Madison)
Wyoming (Cheyenne)
Districte federal
Districte de Colúmbia
Àrees insulars
L'àrea insular més important és l'estat lliure associat de Puerto Rico. Les següents illes també són administrades pels Estats Units: Samoa Americana, Illa Baker, Guam, Illes Howland, Illa Jarvis, Atol Johnston, Escull Kingman, Atol Midway, Illa Navassa, Illes Marianes del Nord, Atol Palmyra, Illes Verges Nord-americanes i les Illes Wake.

Economia
Article principal: Economia dels Estats Units
Infotaula economia paísEconomia

Estadístiques
PIB nominal	$13,86 bilions
PIB (en PPP)	19.485.394.000.000 dòlars Geary-Khamis Modifica el valor a Wikidata (2017) Modifica el valor a Wikidata
PIB per càpita	59.927 $ Modifica el valor a Wikidata (2017) Modifica el valor a Wikidata
PIB (PPP) per càpita	59.927,93 dòlars Geary-Khamis Modifica el valor a Wikidata (2017) Modifica el valor a Wikidata
Inflació	2,2 % Modifica el valor a Wikidata (2016) Modifica el valor a Wikidata
Taxa de creixement real	1,6 % Modifica el valor a Wikidata (2016) Modifica el valor a Wikidata
RNB per càpita	$41.400
Taxa d'atur	4,6%
Socis comercials
Exportacions	$1.14 bilions

Importacions	$1,98 bilions

Finances públiques
Reserves totals	451.285.263.406 $ Modifica el valor a Wikidata (2017) Modifica el valor a Wikidata
Nota: dades monetàries en dòlars (US$)
Font: Estimacions del CIA Factbook 2004
Estadístiques econòmiques
Els Estats Units tenen una economia capitalista, una infraestructura molt desenvolupada i una alta productivitat laboral. Segons el Fons Monetari Internacional, el PIB dels Estats Units, de més de 13 bilions de dòlars representen el 19% del producte brut mundial.[3] Tot i que el PIB nord-americà és el més gran de qualsevol país del món, és un poc més petit que el PIB combinat de tots els membres de la Unió Europea en paritat de poder adquisitiu (2006).[35] El PIB per capita estatunidenc és el vuitè més gran del món.[3]

Els Estats Units són dels importadors més grans de béns i els segons exportadors més grans del món. El Canadà, la República Popular de la Xina, Mèxic, el Japó i Alemanya són els seus socis comercials principals.[36] Tradicionalment, els Estats Units promouen el comerç lliure i ha signat diversos tractats comercials amb diverses nacions, entre els quals, el Tractat de Lliure Comerç d'Amèrica del Nord és el més extens, i el més important, amb els seus veïns nord-americans, el Canadà i Mèxic. El producte principal d'exportació és la maquinària elèctrica, mentre que els automòbils són la importació més important.[37] El deute nacional dels Estats Units és el més gran del món; el 2005 era el 23% del total mundial.[38] Com a percentatge del PIB, el deute estatunidenc era el 13è més gran dels 120 Estats reportats.[39]


Wall Street seu de la Borsa de Nova York (NYSE)
El sector privat constitueix la part més extensa de l'economia, mentre que l'activitat del govern representa només el 12,4% del PIB.[40] L'economia és postindustrial, i el sector terciari contribueix amb més del 75% del PIB. El camp empresarial més importat en transaccions brutes és el comerç a l'engròs i al detall; el més gran segons la renda neta és el sector financer i d'assegurances.[41] Els Estats Units són una potència industrial; el sector dels productes químics n'és el camp més important.[42] El país és el tercer productor més gran de petroli, i el consumidor més gran.[43][44] És el productor més gran d'energia elèctrica i nuclear, així com de gas natural líquid, alumini, sofre, fosfats i sal. L'agricultura només contribueix amb l'1% del PIB, però constitueix el 60% de la producció agrícola mundial.[45]

En comparació amb Europa, els imposts a les propietats i la renda de les empreses als Estats Units són generalment més elevats, mentre que els imposts laborals i de consum són inferiors.[46] La Borsa de Nova York és la més gran del món en dòlars.[47]

El 2005, 155 milions de persones tenien feina remunerable.[48] La majoria, el 79%, era empleada del sector dels serveis.[49] Amb 15,5 milions de persones, l'assistència social i el sector de sanitat és el camp laboral més gran.[50] Només el 12% dels treballadors estatunidencs són membres d'un sindicat; una xifra molt menor al 30% europeu.[51] Els treballadors estatunidencs tenen una de les productivitats per hora treballada més altes del món, després de Noruega, França, Bèlgica i Luxemburg.[52]

Transport i infraestructura

Autopista interestatal 80, que uneix Califòrnia i Nova Jersey
Les últimes dades de 2003, mostraren que als Estats Units hi ha 759 automòbils per cada 1.000 habitants, una xifra superior als 472 per cada 1.000 habitants de la Unió Europea, segons les dades del 2004.[53] L'americà mitjà passa 55 minuts en un automòbil cada dia recorrent 47 km.[54] El sistema ferroviari metropolità en la majoria de les ciutats no és extens, i el seu ús és molt limitat en comparació amb Europa.[55] Només el 9% del transport a la feina diària es realitza en mitjans públics, en comparació al 38,8% a Europa.[56] La indústria aèria està completament privatitzada, tot i que la majoria dels aeroports són propietat pública. Les cinc aerolínies més grans del món són estatunidenques; American Airlines era fins ara la línia aèria més gran del món. Actualment, la fusió de dues de les altres grans aerolínies dels EUA (Northwest Airlines i Delta Airlines) desmarcarà American de la posició dominant. El transport aeri dels Estats Units és dels més importants del món i trobem grans aerolínies, tant actuals com històriques, entre les quals, American Airlines, Delta Airlines, Continental Airlines, United Airlines, la línia aèria de baix cost Southwest Airlines, pionera en aquest àmbit a escala mundial; així com les ja desaparegudes, però no menys importants TWA, (Trans World Airlines), Pan American Airlines i Braniff International.[57] Dels 30 aeroports amb major ús del món, setze són als Estats Units; l'aeroport amb la major transportació de passatgers és l'Aeroport d'Atlanta,[58] tot i que cal destacar la importància internacional dels aeroports John F. Kennedy de Nova York i Newark del nord-est de Nova Jersey, prop de Nova York, Los Angeles Internacional així com l'O'Hare de Chicago.

Als Estats Units hi ha el Sistema Interestatal d'Autopistes dels Estats Units.

Geografia humana i societat
Àrees metropolitanes
Vegeu també: Llista de ciutats dels Estats Units per població i Llista dels estats dels Estats Units per població

Chicago
La meitat de la població estatunidenca viu en grans metròpolis, entre les quals es troben:[59]

Nova York-Northern New Jersey
Los Angeles-Long Beach-Santa Ana
Chicago-Naperville-Joliet
Filadèlfia-Camden-Wilmington
Dallas-Fort Worth-Arlington
Miami-Fort Lauderdale-Miami Beach
Washington-Arlington-Alexandria
Houston-Baytown-Sugar Land
Detroit-Warren-Livonia
Boston-Cambridge-Quincy
Demografia
Estats Units d'Amèrica

Població	340.458.130 (est. 2023)[60]
Taxa de natalitat	11/1.000 (2021)
Taxa de mortalitat	10,4/1.000 (2021)
Taxa de creixement	0,4% (2022)
Taxa de fecunditat	2,08 fills
Taxa neta de migració	3,31/1000
Esperança de vida	76,1 anys[61]
Mediana d'edat	36,3 anys

Població dels Estats Units per estat.
El 17 d'octubre de 2006, l'Oficina dels Censos dels Estats Units va estimar que la població ja havia arribat als 300 milions.[62] La població estatunidenca incloïa un estimat de 12 milions d'immigrants indocumentats,[63] dels quals 1 milió no van ser comptats per l'Oficina de Censos.[64] La taxa de creixement poblacional és del 0,89%,[49] superior al 0,16% de la Unió Europea.[65] La taxa de natalitat és de 14,16 per 1.000 habitants, 30% inferior a la mitjana mundial, tot i que és superior a qualsevol Estat europeu, llevat d'Albània i Irlanda.[66] El 2006, 1,27 milions d'immigrants van rebre papers de residència legal. Mèxic ha estat el país principal d'origen dels nou residents estatunidencs des de fa dues dècades; des de 1998, la Xina, l'Índia i les Filipines han crescut significativament en el nombre d'emigrants cap als Estats Units.[67] Els Estats Units és l'únic país desenvolupat per al qual s'han projectat taxes de creixement de la població significatives.[68]

Etnografia
Els Estats Units tenen una població multicultural i diversa: trenta-u grups d'ascendència tenen més d'un milió de membres.[69] Els caucàsics o blancs són el grup ètnic més nombrós; els afroamericans són el grup racial minoritari més gran, mentre que els hispànics –procedents de Llatinoamèrica o Espanya– són el grup ètnic minoritari més nombrós.


Comtats dels Estats Units segons l'ascendència de la majoria de la població.
Segons el darrer cens, al país hi havia 31 grups ètnics amb més d'un milió de membres. Segons la categorització del govern federal basant-se en raça, la majoria dels nord-americans (80,4%) són blancs. La majoria d'aquests són d'ascendència europea encara que s'hi inclouen alguns no-europeus que es consideren blancs segons la nomenclatura governamental (com ara alguns dels pobles originals de l'Orient Pròxim i el nord de l'Àfrica). En excloure, però, els blancs d'origen hispànic (és a dir, de qualsevol dels estats castellanoparlants del món), aquesta xifra disminueix al 67,4%. La població no-hispana dels Estats Units està disminuint proporcionalment atesa la immigració i la taxa més alta de reproducció de les altres minories racials. Si aquesta tendència continua, la xifra de blancs no-hispans dels Estats Units es reduirà i només seran majoria relativa el 2040 o 2050.

Els principals pobles o nacions d'ascendència ètnica dels ciutadans nord-americans són Alemanya, seguit de Mèxic, Irlanda, Anglaterra, Itàlia, i Escandinàvia. Els afroamericans, descendents dels africans que van arribar com a esclaus entre els segles xvii i XIX, representen el 12,9% de la població, 35 milions en total. Aproximadament l'1,5% de la població és ameríndia i nadiua d'Alaska, és a dir, 4,4 milions dels quals el 35% vivia el 2005 en reserves. Les tribus més nombroses són els cherokees (729.553), navahos (298.197), choctaw (158.774), sioux (153.360), chippewa (149.669), apatxes (96.833), blackfoot (85.750), iroquesos (80.882), pueblo (74.085), creek (71.310), lumbee (57.868), chickasaw (38.351), seminola (27.431), potawatomi (25.595), yaqui (22.412), tlingit-haida (22.365), pàpago (20.087), comanxes (19.376), athabascans d'Alaska (18.838), xeiene (18.204), lenape (16.341) i osage (15.897).


Església de Carolina del Nord
La tendència demogràfica actual inclou la immigració de llatinoamericans al sud-oest, una regió que ja és la llar del 60% dels 35 milions d'hispans que viuen als Estats Units. Els immigrants de Mèxic representen el 66% de tots els hispans i són el segon grup migratori més important des de la fundació dels Estats Units, al darrere dels alemanys. S'estima que hi ha més de 5 milions d'immigrants il·legals als Estats Units, principalment de Mèxic. Mèxic té la intenció de crear un programa d'immigració més ampli amb els Estats Units, però els conservadors d'aquest país s'oposen –fins i tot– a donar un estatus legal als immigrants que ja hi viuen i treballen. Recentment, el govern va aprovar la construcció d'un mur al llarg de la frontera sud per impedir el pas de noves onades d'immigrants del país veí.

Religió
El 52% dels nord-americans són protestants (principalment baptistes o metodistes), el 21% són catòlics, l'1,3% són mormons, l'1,4% són jueus, el 0,5% són musulmans, el 6% tenen una altra religió, i el 18% es consideren ateus o agnòstics.

Llengua
Llengües (2003)[70]
Anglès (només)	214,8 milions
Castellà	29,7 milions
Xinès	2,2 milions
Francès	1,9 milions
Tagalog	1,3 milions
Vietnamita	1,1 milions
Alemany	1,1 milions

Hi ha un total de 1.660 persones que en el cens del 2000 van afirmar que parlaven el català. Els comtats amb més catalanoparlants eren el Comtat de Montgomery (Maryland), el Comtat de San Diego (Califòrnia) i el Comtat de Middlesex (Massachusetts)
Tot i que no hi ha cap llengua oficial a escala federal als Estats Units, l'anglès és la llengua nacional. El 2003 al voltant de 215 milions de persones, o el 82% de la població de cinc anys i més, parlaven només anglès a la llar. El castellà es parla per poc més del 10% de la població a la llar, i és la segona llengua amb més nombre de parlants, i la que més s'ensenya com a llengua estrangera.[70][71] Tots els immigrants que desitgen naturalitzar-se, han de parlar anglès. L'anglès és la llengua oficial de vint-i-vuit estats de la federació. El hawaià i l'anglès són oficials a Hawaii.[72] Tot i que no hi ha cap llengua oficial a Nou Mèxic, la llei permet l'ús del castellà i l'anglès en els documents oficials, tal com és el cas del francès a Louisiana. Altres estats, com ara Califòrnia, ordenen la publicació de diversos documents governamentals i financers en castellà.

Als territoris insulars es reconeixen les llengües nadiues: el samoà a Samoa, el chamorro a Guam, el carolinià i el chamorro són reconeguts a les Illes Marianes del Nord, i el castellà és la llengua oficial de Puerto Rico.

Educació, ciència i tecnologia

Astronauta Buzz Aldrin en el primer viatge tripulat a la Lluna
L'educació pública estatunidenca és gestionada pels governs dels estats i locals, i regulada pel Departament d'Educació a través d'algunes restriccions. Els comtats gaudeixen d'autonomia variable per gestionar les assignatures i llur contingut. L'educació és obligatòria, en la majoria dels estats, des dels 6 o 7 anys fins als 18 anys, tot i que alguns estats permeten que els estudiants deixen d'estudiar als 16 o 17 anys.[73] Aproximadament el 12% dels nens estudien en escoles privades, i el 2% estudia des de casa.[74] De tots els estatunidencs amb més de 25 anys, el 84,6% s'ha graduat de l'escola secundària (és a dir, ha completat 12 anys d'educació), el 52,6% va estudiar en alguna universitat, el 27,2% va aconseguir un títol de llicenciatura o similar, i el 9,6% té algun postgrau, màsters o doctorat.[75] La taxa d'alfabetisme és del 99%.[49]

Els Estats Units han estat un líder en la recerca científica i la innovació tecnològica des de la fi del segle xix. El 1876, Alexander Graham Bell va rebre la primera patent estatunidenca per al telèfon.[76] El laboratori de Thomas Edison va desenvolupar el primer fonògraf, la primera bombeta incandescent, i el primer cinetoscopi viable. A principis del segle xx, les companyies d'automòbils de Ramson E. Olds i Henry Ford van dissenyar les primeres línies de producció en cadena en la manufactura. Els germans Wright, el 1903, van realitzar el primer vol a màquina.[77] Amb el creixement del nazisme a Europa, milers de científics prominents europeus en van emigrar, incloent-hi Albert Einstein i Enrico Fermi. Durant la Segona Guerra Mundial, el Projecte Manhattan va desenvolupar les primeres bombes nuclears. La carrera espacial va produir avanços importants en la tecnologia aeronàutica, en els ordinadors i altres àrees. Els Estats Units van desenvolupar ARPANET i el seu successor Internet. En l'actualitat, el 64% del finançament per la recerca i desenvolupament prové del sector privat.[78]

Cultura i lleure

Alguns elements culturals emblemàtics estatunidencs: pastís de poma, l'equip per jugar el beisbol i la bandera.
Els Estats Units són una nació culturalment diversa, llar d'una gran varietat de grups ètnics, de tradicions i de valors.[2][79] La cultura "americana" o "occidental" es deriva principalment dels immigrants d'Europa occidental, començant amb els assentaments anglesos i neerlandesos dels primers colonitzadors. Les cultures alemanya, irlandesa i escocesa també van influir significativament a la cultura americana, així com algunes tradicions dels amerindis nord-americans i dels esclaus africans.[80] L'expansió cap a l'oest va posar la cultura en contacte amb la cultura mexicana, incorporant-la en moltes expressions d'oci i de cuina del sud dels Estats Units (que allà s'anomena la zona del "Midwest", més Texas i la costa oest – West Coast), sobretot als estats originalment mexicans, com ara Texas, Nou Mèxic i Califòrnia, però també gran part del vocabulari del vaquer americà, el "cowboy", i el relacionat amb els cavalls en general, sovint massa deformats per reconèixer la paraula original, i a vegades amb el sentit també transfigurat (per exemple, mustang, pinto, palomino, lassoo, chaps, cinch, rodeo, i, per descomptat, el saloon i, en un ambient més casolà, la veranda). La immigració massiva d'europeus del sud (en particular italians, però també molts d'altres) i l'est del continent va introduir-hi nous elements.

La cultura nord-americana s'ha descrit com un gresol en què els immigrants assimilen la cultura americana unificada que incorpora les cultures de tots els immigrants. Uns altres models, tanmateix, suggereixen que la cultura no és un gresol sinó una amainada en què les cultures dels immigrants conserven llurs característiques sense mesclar-se completament en una cultura unificada. Els sociòlegs moderns suggereixen que la manera en què la societat nord-americana aconseguirà l'harmonia ètnica i racial és mitjançant el pluralisme i no pas l'assimilació, i que, per tant, s'ha d'eliminar el concepte del "gresol" cultural.

Un component important de la cultura nord-americana és el concepte del "somni americà": la feina, el coratge i la determinació, sense importar la classe social, fan que una persona millori les seves condicions de vida.

En el segle xx i el que portem del XXI, Estats Units ha estat una gran potència cultural mundial. Ha contribuït a la literatura, l'arquitectura i la pintura amb grans mestres, com ara William Faulkner, Frank Lloyd Wright o Jackson Pollock. Tanmateix, les seves grans aportacions al patrimoni global (i les que més han exportat, a part de l'arquitectura del gratacel) no s'han de cercar a les arts tradicionals, sinó a la ciència, la tecnologia, i en tres de les anomenades arts populars, considerades genuïnament americanes: el cinema, el còmic i la música, en particular el jazz i música pop. Hi ha uns 17.500 museus i 123.000 biblioteques repartides pels diferents Estats.[81]

Alguns elements culturals emblemàtics
La bandera, en ús literari i un xic antiquada anomenada la "star-spangled banner" (que vindria a ser, més o menys, "la senyera arrossada d'estels").
La cuina tex-mex i els fast foods d'entrepans d'hamburguesa, pollastre fregit, pizza, etc.
El beisbol i el futbol americà.

Israel (hebreu: יִשְרָאֵל, Yisrael‎; àrab: إسرائيل, Isrā'īl), oficialment l'Estat d'Israel (en hebreu: מְדִינַת יִשְרָאֵל, Medinat Yisrael; en àrab: دَوْلَةْ إِسْرَائِيل, Dawlat Isrā'īl), és un estat reconegut per l'àmplia majoria d'estats amb representació a l'ONU —no obstant això, no és reconegut per 32 estats—, ubicat a l'Orient Mitjà, en la regió oriental de la mar Mediterrània. Limita amb el Líban al nord, amb Síria al nord-est, amb Jordània i el territori palestí de Cisjordània a l'est i amb Egipte i Gaza al sud-oest. Té costes a la mar Mediterrània, el golf d'Aqaba (o d'Elat), la mar Morta i el mar de Galilea.

Anys després del naixement del sionisme polític el 1897 i de la Declaració de Balfour de 1917, la Lliga de Nacions va atorgar al Regne Unit el Mandat Britànic de Palestina, després de la Primera Guerra Mundial, i la responsabilitat d'establir «les condicions polítiques, administratives i econòmiques que puguin assegurar l'establiment de la llar nacional jueva […] i el desenvolupament d'institucions d'autogovern, així com per a salvaguardar els drets civils i religiosos de tots els habitants de Palestina, sense distinció de raça i religió».[1] El novembre de 1947, després de la Segona Guerra Mundial, les Nacions Unides van acordar la Partició de Palestina, en un estat jueu, un estat àrab, i una Jerusalem administrada per l'ONU.[2] Els líders sionistes van acceptar la partició però els líders àrabs la van rebutjar, iniciant a la Guerra Civil durant el Mandat Britànic de Palestina. Israel va declarar la seva independència el 14 de maig de 1948, i els estats àrabs veïns van atacar-la l'endemà.[3] Des d'aleshores, els països àrabs i Israel han tingut diverses guerres[4] i, com a conseqüència, Israel controla més territoris dels que estan estipulats en els Acords d'Armistici de 1949. Algunes fronteres internacionals són disputades, però Israel ha signat tractats de pau amb Egipte i Jordània, tot i que els esforços per resoldre el conflicte entre els palestins i Israel no han reeixit.

Israel és una democràcia representativa amb un sistema parlamentari amb sufragi universal. Segons el seu producte interior brut, l'economia israeliana és la 44a més gran del món.[5] Ocupa la primera posició dels països de l'Orient Pròxim en llibertat de premsa,[6] i competitivitat econòmica.[7] La capital oficial és Jerusalem, com seu de govern, però no és reconeguda per tots els Estats del món, i aquest estatut és en discussió.[8] La ciutat més gran i el centre financer del país és Tel-Aviv.

Després d'anys de denúncies de diferents organitzacions, el Tribunal Penal Internacional investigarà presumptes crims de guerra de les forces armades d'Israel als Territoris Palestins.[9][10]

Etimologia
Durant més de tres mil anys, el nom d'«Israel» s'ha utilitzat tant per referir-se al territori com a la nació jueva.[11] L'objecte arqueològic més antic que menciona Israel en un sentit diferent del d'un nom propi, és l'Estela de Merneptah, del segle xiii aC, que fa referència al poble que habitava aquell territori.[12] El país actualment és oficialment conegut com a Medinat Yisrael o «Estat d'Israel», després d'haver-se rebutjat altres denominacions com ara Érets Yisrael (la «Terra d'Israel»), Sió i Judea.[13] Poques setmanes després de la independència, el govern va escollir el terme yisraelim («israelians», yisraelí en singular) per referir-se als ciutadans d'Israel, a través d'una declaració oficial del Ministeri d'Afers Exteriors d'Israel, Moshe Sharett,[14] i que hom ha de distingir del terme d'«israelites» en referència al poble històric.

Geografia física
Article principal: Palestina (regió)

Mapa de relleus d'Israel
L'estat d'Israel limita amb el Líban al nord, frontera reconeguda oficialment per l'ONU després de la retirada israeliana del sud d'aquest país; amb Jordània a l'est i amb Egipte al sud, ambdues fronteres reconegudes a partir dels acords de pau signats amb els dos països. Encara no ha fixat les seves fronteres amb Síria ni amb l'Autoritat Nacional Palestina en la zona de Judea i Samària, encara que en aquest sentit la comunitat internacional considera com frontera a la «Línia Verda» (les fronteres de fet del dia 4 de juny de 1967, just abans de la Guerra dels Sis Dies), mentre que Israel aspira a annexionar-se els grans blocs d'assentaments pròxims a aquesta línia, especialment el Gran Jerusalem i el Bloc d'Etsiyon, i amb menor probabilitat d'èxit, la ciutat d'Ariel a Samaria. El setembre de 2005, Israel va culminar la seva retirada unilateral de la Franja de Gaza fins a la «Línia Verda».

Relleu
A Israel es distingeixen tres regions geomorfològiques, d'oest a est: la planura litoral mediterrània, la serralada central i la vall del riu Jordà que és la depressió més profunda de la Terra. A aquestes tres regions, s'hi ha de sumar la del desert del Nègueb, planícia i muntanyes de calcari, situat al sud d'Israel. Les regions àrides ocupen més de la meitat del territori d'Israel.

Tot i ser bona part del territori desèrtic, a les valls abunden els lliris, i també els arbres com pins, eucaliptus, oliveres i acàcies. Les ginestes creixen esporàdicament en el desert del Nègueb. Existeixen iniciatives de reforestació que s'estan duent a terme per tot el país, especialment a les muntanyes, on els pins, roures, xiprers i llorers arrelen amb un percentatge d'èxit més elevat.

Clima
Situat entre els deserts d'Àfrica i d'Àsia, per una banda, i pel mar Mediterrani, càlid i humit, per l'altre; Israel es troba en una cruïlla d'influències climàtiques que han permès distingir fins a quaranta tipus diferents de clima en una regió de superfície tant reduïda.[15]


El mont d'Hermon nevat.
El règim tèrmic varia notablement amb l'altitud i la continentalitat, especialment a l'època hivernal: d'oest a est es passa d'un clima típicament mediterrani a un de continental. Les regions muntanyoses majoritàriament es caracteritzen per ser ventoses i moltes fredes, que propicia que de vegades estiguin nevades. El cim del mont d'Hermon està cobert d'una capa de neu gran part de l'any i a Jerusalem acostuma a nevar com a mínim un cop a l'any.[16] Les ciutats costaneres, com Tel-Aviv i Haifa, posseeixen un típic clima mediterrani de fred, plujós amb hiverns llargs i estius calorosos. A l'extrem sud, en el Golf d'Eilat, el clima és tropical sec.

La temperatura més alta enregistrada al continent asiàtic (53,7 °C o 129 °F) es registrà el 1942 a Quibuts Tirat Tseví, al nord de la vall de Jordània.

En general, hi ha una estació seca (abril-octubre) i una de plujosa (des d'octubre-novembre fins a l'abril). De maig a setembre, són molt esporàdiques les pluges a Israel[17][18] Quan hi ha un percentatge més gran de pluges és entre mitjan gener i principis de març. La pluviositat s'incrementa de sud a nord i d'est a oest.

Amb escassos recursos hídrics, Israel ha desenvolupat diverses tecnologies per a l'estalvi d'aigua, com el reg per gota a gota.[17][18] Els israelians també aprofiten la considerable llum solar disponible per a l'energia solar, que converteix a Israel en la nació líder en ús per capita d'energia solar.[19]

Política i govern
Estructura de govern

La Kenésset, el parlament d'Israel
El Govern d'Israel està estructurat com a democràcia parlamentària amb la participació ciutadana mitjançant del sufragi universal.[20] El president d'Israel n'és el cap d'estat, però les seves funcions són majoritàriament cerimonials.[20] Un membre del parlament, amb el suport de la majoria dels membres, es converteix en el primer ministre, usualment el líder del partit majoritari. El primer ministre és el cap de govern i el cap del gabinet. El parlament d'Israel, la Kenésset, està integrat per 120 membres. Els escons del parlament són assignats mitjançant la representació proporcional de tots els partits polítics, amb un llindar mínim del 2% de tots els vots. Aquest sistema ha tingut com a resultat la conformació de governs de coalició. Les eleccions parlamentàries tenen lloc cada quatre anys, però les coalicions inestables o una moció de censura de la Kenésset pot dissoldre el govern i convocar a eleccions. La duració mitjana dels governs israelians ha estat de 22 mesos; el procés de pau, el paper de la religió en l'Estat i els escàndols polítics han causat la dissolució de les coalicions o han produït eleccions anticipades.[21] Les Lleis bàsiques d'Israel funcionen, de facto com a constitució no escrita.[20]

El sistema judicial israelià està integrat per tres nivells. El nivell més baix és integrat per les corts de magisteri, situades en la majoria de les ciutats del país. El següent nivell són les corts de districte, les quals són corts d'apel·lació i corts de primera instància; aquestes són situades en cinc dels districtes d'Israel. El tercer nivell està conformat pel Tribunal Suprem d'Israel, amb seu a Jerusalem. Té el paper dual de ser la cort d'apel·lacions i la cort de justícia més alta del país. Com a cort de justícia, el Tribunal Suprem té les funcions de tribunal de primera instància, fet que permet als individus de demanar la revisió de les decisions de les autoritats de l'Estat.[22][23] El matrimoni i el divorci són facultats de les corts religioses: jueves, musulmanes, drusa i cristiana.

Districtes administratius

Mapa d'Israel
Israel està dividit en 6 districtes (mehozot; en singular, mehoz) i 13 sub-districtes (nafot; en singular, nafà), les quals, al seu torn es divideixen en cinquanta regions naturals.[24]

Districte de Jerusalem (Mehoz Yeruixalàyim). Capital del Districte: Jerusalem
Districte del Nord (Mehoz ha-Tsafon). Capital del Districte: Natzaret
Sub-districte de Safed.
Sub-districte de Tiberíades
Sub-districte de Jizreel
Sub-districte d'Acre
Sub-districte del Golan
Districte de Haifa (Mehoz Hefà). Capital del Districte: Haifa
Sub-districte de Haifa
Sub-districte de Hadera
Districte Central (Mehoz ha-Merkaz). Capital del Disctricte: Ramla
Sub-districte de Saron
Sub-districte de Pétah Tiqvà
Sub-districte de Ramla
Sub-districte de Rehobot
Districte de Tel-Aviv (Mehoz Tel-Aviv). Capital del Districte: Tel-Aviv
Districte del Sud (Mehoz ha-Darom). Capital del Districte: Beerxeba
Sub-districte d'Ascaló
Sub-districte de Beerxeba
Per a fins estadístics, el país es divideix en tres àrees metropolitanes:[25]

Tel-Aviv i Gush Dan (amb una població de 3,15 milions d'habitants),
Haifa (amb una població de 996.000), i
Beerxeba (amb una població de 531.600).
La ciutat més gran d'Israel, tant en població com en àrea,[26] és Jerusalem, amb 732.100 habitants, i una superfície de 126 quilòmetres quadrats.

Territoris ocupats
Article principal: Territoris Palestins

Mapa dels territoris palestins.
El 1967, com a resultat de la Guerra dels Sis Dies, Israel va prendre el control de Cisjordània, Jerusalem Est, la Franja de Gaza i els Alts del Golan. Israel també va prendre el control de la Península del Sinaí, però la va retornar a Egipte com a part del Tractat de Pau entre Egipte i Israel de 1979.

Després de la captura d'aquests territoris, s'hi van establir assentaments israelians. Israel ha aplicat la llei civil als Alts del Golan i a l'Est de Jerusalem, incorporant-los al seu territori i oferint als residents la ciutadania israeliana. Per contra, Cisjordània roman sota ocupació militar, i aquesta regió, i també la Franja de Gaza, són considerats pels palestins, i la major part de la comunitat internacional, com a territoris d'un futur estat palestí. L'estatus de Jerusalem Est en qualsevol acord de pau futur ha estat un tema controvertit en les negociacions entre els governs israelians i els representants dels palestins. La majoria de les negociacions relacionades amb els territoris s'han basat en la Resolució 242 del Consell de Seguretat de les Nacions Unides, la qual demana la retirada d'Israel dels territoris ocupats a canvi de la normalització en les relacions amb els estats àrabs, principi conegut com a «Terra a canvi de pau».[27][28][29]

Cisjordània va ser annexada per Jordània el 1948, després del rebuig àrab a la decisió de les Nacions Unides de crear dos estats a Palestina. Només el Regne Unit en va reconèixer l'annexió. Cisjordània va ser conquerida per Israel el 1967. La població és principalment palestina, incloent-hi refugiats de la Guerra araboisraeliana de 1948.[30] Des de la conquesta de 1967 fins al 1993, els palestins que vivien en aquests territoris estaven sota l'administració israeliana. Després de les cartes de reconeixement entre Israel i l'Organització per a l'Alliberament de Palestina, la majoria de la població palestina i les ciutats es troben sota la jurisdicció de l'Autoritat Nacional Palestina i el control militar parcial israelià, tot i que Israel hi ha desplegat tropes i ha reinstaurat l'administració militar completa en períodes d'inestabilitat. Israel va començar la construcció d'una barrera o mur.[31]

La Franja de Gaza va ser ocupada per Egipte de 1948 a 1967 i després conquerida per Israel el 1967 fins al 2005. El 2005, com a part del pla unilateral de retirada, Israel en va retirar totes les seves colònies. Tanmateix, Israel encara controla l'espai aeri i l'accés marítim de Gaza i en diverses ocasions hi ha enviat tropes. Gaza comparteix frontera amb Egipte un acord entre Israel la Unió Europea, l'Autoritat Nacional Palestina i Egipte determinen com s'ha dut a terme el flux de persones i mercaderia fronterer, supervisat per observadors europeus.[32] Així i tot, després de l'elecció de Hamàs al govern, la frontera ha estat tancada la major part del temps.[33] El control intern de Gaza és gestionat pel govern de Hamàs.

Relacions exteriors
Israel té relacions diplomàtiques amb 161 estats del món i ha establert missions diplomàtiques a 94 estats.[34] Només tres membres de la Lliga Àrab han normalitzat llurs relacions amb Israel: Egipte i Jordània han signat tractats de pau, el primer el 1979 i el segon el 1994, i Mauritània va establir totes les relacions diplomàtiques amb Israel el 1999. Dos altres membres de la Lliga Àrab, el Marroc i Tunísia, els quals havien tingut algun tipus de relació diplomàtica amb Israel, van trencar-les al començament de la Segona Intifada el 2000.[35] Des del 2003, les relacions amb el Marroc han millorat, i el ministre d'afers exteriors israelià ha visitat aquell país.[36] Després de l'Operació Plom Fos, Mauritània, Qatar Bolívia i Veneçuela van suspendre les relacions polítiques i econòmiques amb Israel.[37][38]

Des de 1995, Israel és membre del Diàleg Mediterrani el qual prova de fomentar la cooperació entre set països de la Conca del Mediterrani i els membres de l'OTAN.[39] Les relacions amb els Estats Units, Turquia, Alemanya, el Regne Unit i l'Índia són molt estretes. Els Estats Units van ser el primer país a reconèixer Israel, seguit de la Unió Soviètica. Els Estats Units són els principals proponents del procés de pau entre els israelians i els palestins. Tot i que Turquia i Israel no van establir totes les relacions diplomàtiques abans de 1991,[40] Turquia va cooperar amb Israel des que el va reconèixer el 1949. Les relacions amb Alemanya inclouen la cooperació en diverses empreses científiques i educatives, i ambdós països són socis econòmics i militars.[41][42] Índia va establir totes les relacions diplomàtiques amb Israel el 1992 i ha fomentat una associació militar i cultural des d'aleshores.[43] El Regne Unit ha mantingut totes les relacions diplomàtiques amb Israel des de la seva fundació, una relació «natural» després del Mandat Britànic de Palestina.[44]

Drets humans
Vegeu també: Israel i l'analogia de l'apartheid

El mur de Cisjordània
La Llei Bàsica: Dignitat Humana i Llibertat té com a propòsit defendre els drets humans a Israel. Israel és l'únic país de la regió catalogat com a «lliure», segons la Freedom House, qualificació basada en el nivell de llibertats civils i de drets polítics; però, els «Territoris Ocupats Israelians/Autoritat Palestina» són catalogats com a «no lliures».[45][46] Segons l'organització Reporters Sense Fronteres, Israel ocupa la cinquantena posició, de 168 països, quant a la llibertat de premsa, la posició més alta dels països de l'occident d'Àsia.[47] Així i tot, altres organitzacions, com ara Amnistia Internacional i Human Rights Watch han criticat l'abús de drets humans a Israel, en relació amb el conflicte araboisraelià. Les llibertats civils d'Israel també han estat objecte de criticisme per grups com ara be-Tsélem, una organització de drets humans israeliana.[48]

Internacionalment, tal com ha exposat en diverses ocasions la Comissió de Drets Humans de les Nacions Unides, Israel és considerada com una potència ocupant. D'aquest rol es deriven una sèrie de responsabilitats i obligacions entre les quals es troben les estipulades pel Dret internacional humanitari, en els diferents pactes dels quals Israel és part, i dels principis del dret internacional. Des de Nacions Unides s'ha afirmat en repetides ocasions que els assentaments o colònies jueves en els territoris ocupats són il·legals, i suposen un dels més greus obstacles per a la consecució de la pau en la zona i un impediment per a la completa realització dels drets humans de la població que habita la regió.

El relator especial de les Nacions Unides, en els seus informes sobre la situació dels drets humans en els territoris palestins ocupats des de 1967, I/CN.4/2000/25,[49] A/57/207 (2002),[50] reconeix l'existència a Jerusalem Est de violacions greus dels drets humans, especialment en tot el que té a veure amb la revocació arbitrària de la residència a Jerusalem Est i la retirada de targetes d'identitat i permisos de residència. Aquestes mesures, considerades com arbitràries han afectat desenes de milers de palestins des de 1967.[49] Moltes de les mesures, segons el mateix informe, podrien ser considerades com a «càstig col·lectiu».[49]

D'altra banda, el govern israelià ha practicat la demolició de cases palestines que han estat construïdes sense permís a Judea i Samària, o a Jerusalem Est, segons l'Informe d'Amnistia Internacional de 2004.[51] En altre àmbit, la Societat Palestina de Presoners ha denunciat violacions greus als drets humans entre les quals s'inclouen la pràctica de tortures i maltractaments a persones detingudes, detencions arbitràries, abús de la detenció administrativa, judicis sense garanties i assassinats extrajudicials.[52][53]

Durant l'any 2008 i l’inici de 2009 es varen produir nombrosos atacs amb coets per part de Hamàs des de la Franja de Gaza que provocaren una quinzena de morts. Israel respongué bombardejant el territori palestí, fet que provocà, segons dades d’Amnistia Internacional, la mort de més de 1.300 palestins, la gran majoria civils (entre ells més de 300 criatures) i milers de ferits, a més de nombrosos edificis i infraestructures destruïdes.[54][55]

L’any 2014, i també com a resposta als atacs de Hamàs, que provocaren la mort de més de 70 israelians, la gran majoria soldats, es van produir novament nombrosos bombardejos de les forces armades israelianes a Gaza. Hi van perdre la vida més de 2.300 palestins (molts d’ells també criatures) i milers d'habitatges i infraestructures van ser destruïts.[56][54]

El mes de març de 2021 es va fer públic que la fiscalia del Tribunal Penal Internacional (TPI) obriria una investigació formal sobre presumptes crims de guerra comesos contra la població civil per l'exèrcit israelià als territoris ocupats, i també les accions dels grups armats palestins. La fiscal del TPI, Fatou Bensouda, va prometre una investigació “honesta i imparcial”. Israel no és membre del TPI, però Palestina el reconeix des de l'any 2014, per la qual cosa el tribunal va determinar que era competent per jutjar aquests possibles crims.[57][10]

Els diferents conflictes han fet que la coexistència de la població hebrea i palestina es vegi per les dues parts com a molt difícil a curt o mitjà termini.[58]

Economia

El Districte Financer de Ramat Gan on es troba la borsa de valors d'Israel
Article principal: Economia d'Israel
Israel és una de les economies més avançades del sud-est d'Àsia quant al desenvolupament econòmic i industrial. El país ocupa la tercera posició de la regió segons l'índex de la facilitat per fer negocis del Banc Mundial.[59] Té el nombre més gran de noves empreses del món (després dels Estats Units) i el nombre més gran de companyies que cotitzen al NASDAQ fora d'Amèrica del Nord.[60] El 2008, Israel tenia el 44è producte interior brut (PIB) i el 22è PIB per capita, en paritat de poder adquisitiu més alts del món, en $200.700 milions i $28.200 respectivament.[20] El 2007, Israel va ser convidat a fer-se membre de l'Organització de Cooperació i Desenvolupament Econòmic,[61] la qual promou la cooperació entre els països que s'adhereixen als principis democràtics i operen en una economia de lliure mercat.[62]

Malgrat l'escassesa de recursos naturals, el desenvolupament intensiu de l'agricultura i els sectors industrials durant les últimes dècades ha fet que Israel sigui pràcticament autosuficient en la producció d'aliments, llevat dels grans i el bestiar boví. Les importacions principals d'Israel inclouen combustibles fòssils, matèries primeres, i equip militar.[20] Les exportacions principals inclouen fruites, vegetals, medicines, programari, productes químics, tecnologia militar i diamants. Israel és líder mundial en la conservació de l'aigua i l'energia geotèrmica,[63] i el desenvolupament de les tecnologies de punta en programari, comunicacions i les ciències biològiques.[64][65] Intel[66] i Microsoft[67] van construir els seus primers centres de recerca i desenvolupament a Israel. Des de la dècada de 1970, Israel ha rebut ajut econòmic dels Estats Units, els préstecs del qual representen la major part del deute extern d'Israel.[20]

El turisme, especialment el turisme religiós, és una indústria important a Israel. Els problemes de seguretat d'Israel han tingut un efecte negatiu en el turisme, tot i que el nombre de turistes està tornant a créixer.[68] El 2008, més de tres milions de turistes van visitar Israel.[69]

Geografia humana i societat
Demografia
Article principal: Demografia d'Israel
El 2008, la població d'Israel era de 7,2 milions d'habitants.[20] Israel té dues llengües oficials: l'hebreu i l'àrab.[20] L'hebreu és la llengua principal de l'Estat i és parlada per la majoria de la població. L'àrab és parlat per la minoria àrab i els jueus que hi han emigrat d'altres països àrabs. Com a país d'immigrants, es parlen moltes llengües estrangeres a Israel. Entre 1990 i 1994, la immigració de la Comunitat d'Estats Independents va créixer un 12 %.[70] Durant l'última dècada la immigració també ha inclòs un nombre significatiu de treballadors d'altres països com ara Romania, Tailàndia, la Xina i altres països d'Àfrica i Sud-amèrica. No hi ha xifres precises dels immigrants indocumentats, però s'estima que n'hi ha 200 mil.[71] L'emigració d'Israel a altres països, principalment als Estats Units i al Canadà és modesta.[72]

El 2006, 260.000 ciutadans israelians vivien en assentaments a Cisjordània,[73] com ara Maalé Adummim i Ariel, i les comunitats que precedeixen l'establiment de l'Estat però que van ser restablertes després de la Guerra dels Sis Dies, en ciutats com ara Hebron i Gush Etsiyon; 18.000 israelians viuen als Alts de Golan.[74] El 2006, hi havia 250.000 jueus vivint a Jerusalem Est. Aproximadament 7.800 israelians vivien a la Franja de Gaza fins que en van ser evacuats.

Religió
Article principal: Religió a Israel

El Mur de les Lamentacions i la Cúpula de la Roca a Jerusalem
Israel va ser establert per mandat de les Nacions Unides com a llar per al poble jueu. La Llei del Retorn del país atorga a tots els jueus i tots amb ascendència jueva el dret a la ciutadania israeliana.[75] Prop de tres-quarts, o el 75,5% de la població israeliana és jueva, procedent de diversos pobles ètnics. Prop del 68% dels jueus israelians han nascut a Israel, 22% són immigrants d'Europa i d'Amèrica, i el 10% són immigrants d'Àsia i Àfrica (incloent-hi el Món Àrab).[76] L'afiliació religiosa jueva varia molt: el 55% diu ser jueu «tradicional», el 20% es considera «jueu secular», el 17% es defineix com a jueu ortodox, i el 8% es defineix com a jueu haredi.[77]

La població musulmana representa el 16% de la població i és la minoria religiosa més gran del país. Aproximadament el 2% de la població és cristiana i l'1,5% són drusos.[78] S'hi practiquen altres religions, com ara el budisme i l'hinduisme. La població cristiana inclou àrabs cristians i jueus messiànics.[79]

La ciutat de Jerusalem té un lloc especial en el judaisme, l'islam i el cristianisme i s'hi troben ruïnes i edificis de gran importància per a aquestes religions, en especial a la Ciutat Vella, com ara el Mur Occidental o el Mur de les Lamentacions, el Mont del Temple, la Mesquita d'Al-Aqsa i l'Església del Sant Sepulcre. Altres edificis o monuments religiosos es troben a Cisjordània, com ara l'Església de la Nativitat, la Tomba de Raquel a Betlem i la Cova dels Patriarques a Hebron.

El centre administratiu de la Fe Bahá'í i el Santuari del Báb es troben al Centre Mundial Bahá'í a Haifa, i el líder d'aquesta religió ha estat sepultat a Acre.

Cultura
Abraham B. Yehoshua (Jerusalem, 1936) és reconegut com un dels escriptors més prestigiosos d'Israel.
Educació

L'accelerador de partícules de l'Institut Weizmann de Ciències
Israel té l'esperança de vida escolar més elevada del sud-est d'Àsia i ocupa la segona posició, amb el Japó, de tot el continent asiàtic, després de Corea del Sud.[80] Israel té la taxa d'alfabetització més alta del sud-est d'Àsia segons les Nacions Unides.[81] La Llei d'Educació Estatal, aprovada el 1953, va establir cinc tipus d'escoles: la pública secular, la pública religiosa, la pública ultraortodoxa, les escoles d'assentament comunal i les escoles àrabs. La pública secular és la segona més gran on van la majoria dels estudiants jueus i no àrabs. La majoria dels àrabs envien llurs fills a les escoles on l'àrab és la llengua d'ensenyament.[82]

L'educació és obligatòria a Israel per a tots els nens entre els tres i els divuit anys.[83][84] L'escola es divideix en tres nivells: escola primària, escola intermèdia, i escola superior (secundària), que culmina amb el Bagrut, els exàmens de matriculació. S'avaluen coneixements de matemàtiques, la Bíblia, la llengua hebrea i literatura general, la llengua anglesa, història i civisme.[85] A les escoles àrabs i druses, els exàmens sobre Bíblia es reemplacen per exàmens sobre l'islam, el cristianisme o l'herència drusa.[86] El 2003, més de la meitat de tots els israelians van aprovar el dotzè grau i van obtenir el certificat d'aquest nivell.[87]

La Universitat Hebrea de Jerusalem, la universitat més antiga d'Israel, conté la Biblioteca Universitària Jueva Nacional, la qual conté el nombre més gran de llibres de temes jueus del món.[88] Altres universitats importants del país són l'Institut Tecnològic d'Israel - Technion, l'Institut Weizmenn de Ciències, la Universitat de Tel-Aviv, la Universitat de Bar-Ilan, la Universitat de Haifa i la Universitat Ben-Gurion del Nègueb. Israel ocupa la tercera posició mundial en el percentatge de ciutadans amb títols universitaris (20% de la població).[89][90] Durant la dècada de 1990, la immigració massiva de la Comunitat d'Estats Independents, dels quals, el 40% tenien un títol universitari, van donar un impuls al sector d'alta tecnologia d'Israel.[89] Israel té quatre científics que han guanyat el Premi Nobel,[91] i el nombre de publicacions científiques per capita és dels més elevats del món.[92][93]

Història
Article principal: Història d'Israel i Palestina
Abans de la fundació de l'Estat d'Israel

Massada

Regne d'Israel en l'època del rei Salomó.
Segons el punt de vista tradicional, al voltant del segle xi aC, el primer d'una sèrie de regnes i estats israelites s'establiren al territori actual d'Israel, els quals governaren la regió, intermitentment, durant mil anys.[94] Entre els temps dels regnes israelites i les conquestes musulmanes del segle vii, el territori fou conquerit pels assiris, els babilonis, els grecs, els romans, els sassànides i els romans d'Orient.[95] La presència jueva al territori disminuí després del fracàs de la revolta de Bar Kokhebà contra l'Imperi Romà el 132 dC i la subsegüent expulsió dels jueus a gran escala. Entre el 629 i el 629, l'emperador romà d'Orient Heracli dirigí una massacre i expulsió dels jueus, després de la qual la població jueva arribà al seu punt més baix. Tot i que la major part de la població jueva es concentrà a la regió de Galilea en comptes de Judea,[96] la Mixnà i una part del Talmud, alguns dels texts religiosos més importants del judaisme, foren escrits durant aquest període.[97] El territori deixà de pertànyer a l'Imperi Romà d'Orient prop del 636 dC durant les primeres conquestes musulmanes, amb les victòries àrabs a Ajnadain el 634 i a Yarmuk el 636. El 638, el califa Omar, construí una mesquita sobre les ruïnes del temple jueu, que havia estat destruït pels romans, i el 691, el novè califa, Abd al-Malik, construí la Cúpula de la Roca i la mesquita d'Al-Aqsa en el seu lloc. Després de la conquesta àrab, la majoria de la població fou arabitzada en cultura i llengua, i la majoria es convertí a l'islam.[98] La regió fou controlada pels omeies, els abbàssides i els croats durant els sis segles següents, abans de passar les mans del soldanat dels Mamelucs el 1260. El 1516, el territori esdevingué part de l'Imperi Otomà, el qual governà la regió fins al segle xx.[99]

Palestina moderna i la migració jueva

Theodor Herzl
Ibrahim Paixà d'Egipte, fill del virrei Muhammad Ali, qui, poc abans havia aconseguit l'autonomia d'Egipte dins la sobirania de l'Imperi Otomà, introduí a Palestina, el 1832, les escoles seculars i els drets civils per als cristians, jueus i musulmans a Palestina,[98] però el poble es revoltà a causa dels impostos elevats i el servei militar obligatori.[98] L'autoritat otomana tornà a imposar-se amb la intervenció de les forces europees que forçaren Ibrahim a retirar-se.[98] El govern otomà havia estat forçat a atorgar a les potències europees alguns privilegis, per tal d'evitar la fallida econòmica; aquests privilegis incloïen l'entrada de cònsols no només a Jerusalem, sinó també a les costes de Gaza, Haifa i Jaffa, on promovien els béns europeus mitjançant els mercaders àrabs cristians.[98] A més a més, també se'ls atorgà més control dels llocs sagrats de Jerusalem i es permeteren més assentaments europeus i l'adquisició de terres a Palestina. Tot i que pocs cristians s'hi establiren, a partir de la dècada de 1880, hi arribà un gran nombre de jueus.[98]

La primera gran onada migratòria jueva moderna, coneguda com la Primera Aliyà (en hebreu: עלייה), començà el 1881, amb la fugida massiva dels jueus dels pogroms de l'Europa oriental.[100] Tot i que teòricament ja existia el moviment sionista, Theodor Herzl és considerat el fundador del sionisme polític,[101] un moviment que volia establir un Estat jueu al territori històric de Palestina, i posant la qüestió jueva dins el pla internacional.[102] El 1896, publicà Der Judenstaat ('L'Estat Jueu'), on oferia la seva visió d'un estat futur, i l'any següent presidí el primer Congrés Sionista Mundial.[103]

La Segona Aliyà (1904-1914), començà després del pogrom de Kixiniov (ara Chișinău). Prop de 40.000 jueus s'establiren a Palestina.[100] La primera i la segona onada migratòria estava integrada principalment per jueus ortodoxos,[104] però la segona aliyà també inclogué pioners socialistes que establiren el moviment dels quibuts.[105] Durant la Primera Guerra Mundial, el secretari britànic d'afers exteriors Arthur Balfour publicà la Declaració Balfour de 1917 la qual veia «favorablement l'establiment a Palestina d'una llar nacional per al poble jueu». A petició d'Edwin Smauel Montagu i el Lord Curzon, s'afegí una línia que establia que «s'entén clarament que res no es farà que perjudiqui els drets civils i religiosos de les comunitats no jueves de Palestina, o els drets i l'estatus polític dels jueus en cap altre país».[106]

El nacionalisme àrab, la migració jueva i la Primera Guerra Mundial
Els àrabs palestins començaren a desenvolupar idees nacionalistes relacionades amb el corrent de l'arabisme que establia que els àrabs eren un poble distint amb una història i amb relació els uns amb els altres basat en la seva llengua comuna, l'àrab.[98] La Revolució dels Turcs Joves el 1908 i l'expulsió del sultà Abdul-Hamid el 1909 incrementaren el nacionalisme dels turcs i els àrabs, sovint en conflicte.[98] El Congrés Àrab demanà un «govern descentralitzat per a les províncies àrabs i el reconeixement de l'àrab com a llengua oficial».[98] Els turcs, després de la Primera Guerra Mundial reaccionaren amb violència en contra de les manifestacions del nacionalisme àrab.

L'Imperi Otomà entrà a la Primera Guerra Mundial al costat d'Alemanya i Àustria-Hongria el 1914, la qual cosa provocà l'apropament entre Regne Unit i els àrabs i els sionistes, ja que en encoratjar el nacionalisme antiotomà debilitava el seu enemic.[98] Per una banda, els àrabs palestins argumentaven que en la carta entre Sir Herny McMachon, l'alt commisionat britànic a Egipte, i Hussen ibn Ali, l'emir de la Meca, els britànics havien promès la independència de Palestina.[107] Per altra banda, Arthur Balfour, el secretari britànic d'afers exteriors, en una altra carta dirigida al Lord Lionel Walter Rothschild expressà el seu desig per l'establiment d'una llar nacional per al poble jueu a Palestina, en allò que es coneix com la Declaració Balfour de 1917. Tanmateix, el Regne Unit, França i Rússia havien planejat, en els Acords de Sykes-Picot, el futur del territori.[107] El 20 de març de 1920, els delegats palestins rebutjaren la Declaració de Balfour el Congrés general siri, però l'abril del 1920, en una conferència de pau a San Remo, Itàlia, els aliats dividiren els territoris: Síria i el Líban serien administrats per França i Palestina pel Regne Unit.[98]

El 1922, la Lliga de Nacions atorgà al Regne Unit el mandat sobre Palestina sota els termes similars als de la Declaració de Balfour.[108] La població del territori era predominantment àrab musulmana, mentre que l'àrea urbana més gran de la regió, Jerusalem, era predominantment jueva.[109] La tercera i la quarta aliyà (1924-1929) portaren 100.000 jueus a Palestina,[100] però des de 1921, els britànics imposaren límits a la immigració jueva.[110]

El sorgiment del nazisme la dècada de 1930, produí la cinquena aliyà, amb un influx d'un quart de milió de jueus i provocà la revolta àrab de 1936-1939 i els britànics posaren un límit a la immigració en el Paper Blanc de 1939. Ja que molts països del món rebutjaren l'entrada de refugiats de l'Holocaust, s'organitzà un moviment clandestí conegut com a l'Aliyà Bet per portar jueus a Palestina.[100] Després de la Segona Guerra Mundial els jueus representaven el 33% de la població palestina (el 1922 només eren l'11%).[111]

La Segona Guerra Mundial i la independència d'Israel
Durant la Segona Guerra Mundial, els jueus foren perseguits i assassinats en un pla sistemàtic dels nazis.[112] Als territoris ocupats pels nazis, els jueus eren transferits a guetos i eventualment als camps de concentració, on moriren entre 5,6 i 5,9 milions de jueus.[112] Una conferència sionista a Nova York el maig de 1942, establí el Programa de Biltmore, el qual rebutjava les restriccions britàniques a la immigració jueva i demanava el compliment de la Declaració de Balfour.[112] Així i tot, les restriccions britàniques continuaren i s'intensificaren els anys posteriors a la fi de la guerra, per la qual cosa, la comunitat jueva instituí una xarxa d'immigració il·legal.[112]

Després de la guerra, el govern britànic provà de negociar una solució, però, el 1947, declarà que no podia aconseguir cap solució acceptable tant per als àrabs com per als jueus, i renuncià al mandat de Palestina.[113] La nova Organització de les Nacions Unides aprovà amb una majoria de dos-terços el Pla de Partició de l'ONU, en la Resolució 181 de l'Assemblea General, el 29 de novembre de 1947, que va dividir el territori en dos estats: un d'àrab i un de jueu. Jerusalem seria designada com a ciutat internacional —un corpus separatum— administrat per l'ONU per prevenir els conflictes sobre el seu estatus.[114] La comunitat jueva acceptà el pla,[115] però la Lliga Àrab i l'Alt Comitè Àrab el rebutjaren.[116] L'1 de desembre de 1947, l'Alt Comitè Àrab proclamà una vaga de tres dies i la violència esclatà al territori.

El 14 de maig de 1948, el dia anterior a la fi del Mandat Britànic, l'Agència Jueva per la Terra d'Israel proclamà la independència i anomenà el país «Israel», segons el pla de partició de l'ONU. L'endemà, els exèrcits de cinc països àrabs —Egipte, Síria, Jordània, el Líban i l'Iraq— envaïren Israel,[117] segons el pla del comandament militar àrab d'abril.[98] Tanmateix, atesa la divisió entre els governants àrabs mateixos, que sospitaven que el rei Abd Allah ibn Husayn de Transjordània volia dominar Palestina, les forces israelianes pogueren repel·lir els exèrcits invasors i aconseguiren guanys territorials que expandien llurs fronteres més enllà dels límits del pla de partició original.[98] Des del començament del conflicte, els atacs sionistes havien produït un èxode de la població palestina; en total, per a l'armistici de 1949, i a conseqüència de la guerra, més de 700.000 palestins havien fugit a les àrees àrabs de Palestina o als altres estats àrabs,[98][118] i des d'aleshores la xifra de refugiats palestins ha arribat als 4.255.120, repartits entre els camps de refugiats de Judea i Samària (687.542), Gaza (961.645), el Líban (400.582), Síria (424.650), Jordània (953,012) i altres països, segons dades de l'ONU.[119] Al final de la guerra, la Legió Àrab de Transjordània prengué el control del centre de Palestina, segons un pla que havien negociat el rei de Transjordània i els líders israelians. Els acords d'armistici entre tots cinc països —Israel, Transjordània, Egipte, el Líban i Síria— foren negociats sota els auspicis de l'ONU el 1949. Transjordània annexà Jerusalem Est (la ciutat vella) i Palestina central —el territori de Cisjordània— i Egipte mantingué el control de la Franja de Gaza. Israel, per altra banda, a més del 56% de Palestina que l'havia estat donada segons el pla de partició de l'ONU, mantingué el control de les àrees addicionals de Galilea i altres regions del nord, centre i sud del país, i també la nova ciutat de Jerusalem.[98] Israel fou admès com a membre de les Nacions Unides l'11 de maig de 1949.[120] El futur dels refugiats palestins encara és tema contenciós en el conflicte araboisraelià.[121][122]

Durant els primers anys de l'estat, el moviment sionista laboral, encapçalat del primer ministre David Ben-Gurion dominà la política israeliana.[123][124] Aquests anys foren marcats per la immigració massiva dels sobrevivents jueus de l'Holocaust i dels que fugien de la repressió dels països àrabs. La població d'Israel cresqué de 800.000 el 1948 a 2 milions el 1958.[125] La majoria arribaren com a refugiats sense possessions i foren albergats en camps temporals coneguts com a mabarot. Per al 1952, més de 200.000 immigrants vivien en aquestes ciutats de tendes. La necessitat de resoldre la crisi forçà Ben-Gurion a signar un Acord de Reparacions amb Alemanya que provocà protestes massives de jueus molests per la idea de «fer negocis» amb Alemanya.[126]

El 1956, Israel s'uní a una aliança secreta amb el Regne Unit i França amb la intenció de recuperar el canal de Suez que els egipcis havien nacionalitzat. Tot i capturar la península del Sinaí, Israel fou forçat a retirar-se atesa la pressió dels Estats Units i la Unió Soviètica a canvi de drets de navegació a la mar Roja i el Canal.[127]

Des de la Guerra dels Sis Dies

Primera ministra Golda Meir
Els nacionalistes àrabs, encapçalats per Gamal Abdel Nasser refusaren reconèixer Israel o el seu dret a existir, i en demanaren la destrucció.[128] El 1967, Egipte, Síria i Jordània reuniren tropes a prop de les fronteres israelianes, expulsaren les forces d'emergència de les Nacions Unides i bloquejaren l'accés d'Israel a la mar Roja. Israel considerà aquestes accions com a casus belli per a un atac preventiu que iniciaria a la Guerra dels Sis Dies, en la qual, Israel aconseguí una victòria decisiva capturant els territoris de Cisjordània, la Franja de Gaza, la península del Sinaí i els Alts del Golan.[129] La línia verda es convertí en la frontera administrativa entre Israel i els territoris ocupats. Les fronteres de Jerusalem foren canviades incorporant-hi Jerusalem Est. La Llei de Jerusalem, aprovada el 1980, reafirmà aquesta decisió, causa de conflicte internacional sobre l'estatus de Jerusalem.

Després de la guerra de 1967 sorgiren sectors no governamentals àrabs en el conflicte, entre els quals, l'Organització per a l'Alliberament de Palestina compromès a la «lluita armada com l'única manera d'alliberar la pàtria».[130][131] Cap a la fi de la dècada de 1960 i el principi de la dècada de 1970, grups palestins iniciaren una onada d'atacs,[132] contra blancs israelians per tot el món,[133] incloent-hi la massacre de Munic en els Jocs Olímpics d'estiu de 1972. Israel respongué amb l'Operació Ira de Déu, en què els responsables per la Massacre de Munic foren rastrejats i assassinats.[134] De 1969 a 1970, Israel i Egipte lluitaren en la Guerra de desgast.[135]

El 6 d'octubre de 1973, per Yom Kippur, el dia més sant del calendari jueu, els exèrcits egipci i siri llençaren un atac sorpresa contra Israel. La guerra acabà el 26 d'octubre amb la victòria d'Israel, però amb grans pèrdues.[136] Una investigació interna exonerà el govern de la responsabilitat de la guerra, però el primer ministre Golda Meir renuncià al càrrec.

Les eleccions legislatives de 1977 foren un punt significatiu en la història política d'Israel quan el Likud prengué el control del Partit Laboralista.[137] El mateix any, el president egipci Ànwar el-Sadat viatjà a Israel i pronuncià un discurs davant la Kenésset en allò que és considerat el primer reconeixement d'Israel per part d'un cap d'estat àrab.[138] Israel es retirà de la península del Sinaí, retornant-la a Egipte, i acordà entrar en negociacions per atorgar autonomia als palestins a l'altre costat de la Línia Verda, un pla que mai no s'implementà. El govern de Menahem Beguín encoratjà els israelians a assentar-se a Cisjordània, la qual cosa provocà fricció amb els palestins d'aquelles àrees.


Isaac Rabin, Yasser Arafat i Bill Clinton en la signatura dels Acords d'Oslo, el 13 de setembre de 1993
El 7 de juny de 1981, Israel bombardejà el reactor nuclear Osirak a l'Iraq, en l'Operació Òpera, i el deshabilità. La intel·ligència israeliana sospitava que Iraq planejava utilitzar-la per desenvolupar armes nuclears. El 1982, Israel intervingué en la Guerra Civil libanesa per destruir les bases que utilitzava l'Organització per l'Alliberament Palestí per a llençar atacs i míssils al nord d'Israel, donant inici a la Primera Guerra del Líban.[139] Israel es retirà de la major part del Líban el 1986, però mantingué una zona de seguretat fins al 2000. La Primera intifada, un aixecament palestí contra el govern israelià,[140] esclatà el 1987. Durant els següents sis anys, més de mil persones foren mortes per la violència tant entre els palestins com entre els palestins i israelians. Durant la Guerra del Golf de 1991, Iraq llençà míssils contra Israel.[141][142]

El 1992, Yitshaq Rabbín es convertí en el primer ministre d'Israel, en una campanya en què el partit promogué un compromís amb els veïns d'Israel.[143][144] L'any següent, Ximon Peres i Mahmud Abbas, representants d'Israel i l'OAP respectivament, signaren els Acords d'Oslo, que donaven a l'Autoritat Nacional Palestina el dret d'autonomia d'algunes regions de Cisjordània i la Franja de Gaza.[145] El 1994, el Tractat de pau entre Israel i Jordània se signà, fent de Jordània el segon país àrab a normalitzar relacions amb Israel.[146]

El suport àrab als acords disminuí després de la Massacre de la Cova dels Patriarques i la continuació dels assentaments israelians i els punts de control, i també el deteriorament de les condicions econòmiques. El suport públic israelià als acords també disminuí després dels atacs suïcides palestins. El novembre de 1995, Yitshaq Rabbín fou assassinat per un jueu d'extrema dreta que s'oposava als acords. A la fi de la dècada de 1990, Israel, sota el lideratge de Binyamín Netanyahu es retirà d'Hebron,[147] i signà el Memoràndum del Riu Wye que donava major control a l'Autoritat Nacional Palestina.[148] Ehud Barak fou elegit primer ministre el 1999. Ordenà la retirada de les forces del sud del Líban i emprengué negociacions amb el líder de l'OAP, Iàssir Arafat i el president nord-americà Bill Clinton en la Cimera de Camp David de juliol del 2000. Durant la cimera, Barak oferí un pla per l'establiment d'un Estat palestí, però Iàssir Arafat el rebutjà.[149] Després del col·lapse de les negociacions va començar la segona intifiada.

Segle XXI

Ariel Xaron primer ministre d'Israel (2001 -2006)
Ariel Xaron fou elegit primer ministre en les eleccions especials del 2001. Durant el seu govern, Sharon complí el seu pla de retirada unilateral de la franja de Gaza, però també començà la construcció del mur de Cisjordània.[150] Aquest mur ha estat condemnat per l'ONU i la major part de la comunitat internacional. La Cort Internacional de Justícia de la Haia assenyalà que «La construcció del mur per part d'Israel… en el territori palestí ocupat, inclòs el del voltant de Jerusalem Est… és contrària a la llei internacional. Israel té l'obligació de desmantellar aquesta infraestructura… i fer reparació del dany causat…» en una resolució el 9 de juliol de 2004.[151] El gener del 2006, després què Sharon sofrís un accident vascular cerebral sever, els poders del govern foren transferits a Ehud Olmert. El juliol del 2006, un atac d'Hesbol·là a una unitat militar israeliana que havia entrat a territori libanès passant la frontera nord d'Israel, que acabà amb la captura de dos soldats israelians en territori del Líban[152] produí la Segona Guerra del Líban.[153][154] Israel bombardejà el Líban, fet que provocà la mort de 1191 libanesos, la majoria civils[155] i la destrucció de bona part la infraestructura civil i econòmica libanesa, amb el pretext de destruir l'estructura militar de la milícia xiïta, que tot i l'atac continuà llançant projectils de resposta contra ciutats israelianes i conservà les seves forces. Per part israeliana moriren 121 soldats i 43 civils.[156] L'Exèrcit Israelià entrà per terra al Líban, on es dugueren a terme combats entre les forces invasores i guerrillers libanesos, majoritàriament d'Hesbol·là, i també d'altres forces libaneses com el moviment Amal o el Partit Comunista del Líban. En els combats moriren 121 soldats de l'exèrcit israelià i una quantitat indeterminada de milicians libanesos. La guerra acabà amb la retirada de les forces israelianes sense haver assolit cap dels seus objectius, com reconegué el seu cap de l'estat major Dan Halutz o el general Udi Shani,[157] en un revés que costaria diverses dimissions entre els màxims comandaments l'exèrcit hebreu. Acabà formalment el 8 de setembre de 2006 després que s'hagués declarat un alto el foc el 14 d'agost.

El 27 de novembre de 2007, el primer ministre Olmert i el president palestí Mahmud Abbas, acordaren reprendre les negociacions i lluitar per assolir un acord per la fi de 2008. L'abril de 2008, el president sirià Baixar al-Àssad declarà que Síria i Israel havien negociat un tractat de pau amb Israel per un any, amb el suport de Turquia; Israel confirmà les declaracions el maig del 2008.[158]

El desembre de 2008 es trencà l'alto el foc entre l'exèrcit d'Israel i les forces palestines de Hamàs,[159] després de mesos de bloqueig de la Franja de Gaza, seu del govern palestí d'Ismail Haniye, pel fet que Israel no reconeixia els resultats de les eleccions democràtiques legislatives palestines de 2006, que donaren la majoria a aquesta formació. Israel atacà llençant l'Operació Plom Fos amb una sèrie d'atacs aeris.[160] El 3 de gener de 2009, les tropes israelianes entraren a Gaza en una ofensiva terrestre.[161] El 17 de gener, Israel anuncià un alto el foc unilateral, amb la condició del cessament del llançament de coets des de Gaza, i es retirà els dies següents.[162] Hamàs anuncià després l'alto el foc, amb les seves condicions pròpies que incloïen la retirada completa de les tropes israelianes i l'obertura de les fronteres. L'ofensiva Israeliana provocà més de 1.400 morts palestins, la majoria (926) civils, i prop de 5.000 ferits, morint-hi 13 soldats atacants israelians. L'ofensiva, en la qual es denuncià l'ús d'armes incendiàries[163] i urani empobrit[164] i el bombardeig d'infraestructures civils com universitats, escoles i hospitals, de forma voluntària,[165] fou condemnada arreu del món, aixecant una àmplia onada de mobilitzacions.[166][167][168] Nombroses organitzacions de drets humans[169] com Amnistia Internacional acusaren l'Estat hebreu de destruir «gratuïtament» la franja de Gaza i d'utilitzar civils palestins com a escuts humans.[170] Representants de la mateixa ONU, condemnaren l'atac i denunciaren el caràcter indiscriminat i il·legal de l'atac, qualificant-lo de «crim de guerra» i d'acte inhumà.[171][172] L'ONU també denuncià les traves posades per Israel a la investigació dels crims de guerra.[173]

L’any 2014, com a resposta als atacs de Hamàs, que provocaren la mort de més de 70 israelians, la gran majoria soldats, es van produir novament nombrosos bombardejos de les forces armades israelianes a Gaza, on van perdre la vida més de 2.300 palestins (molts d’ells criatures) i milers d'habitatges i infraestructures van ser destruïts.[174][54]

El mes de març de 2021 es va fer públic que la fiscalia del Tribunal Penal Internacional (TPI) obriria una investigació formal sobre presumptes crims de guerra comesos contra la població civil per l'exèrcit israelià als territoris ocupats, i també les accions dels grups armats palestins. La fiscal del TPI, Fatou Bensouda, va prometre una investigació “honesta i imparcial”. Israel no és membre del TPI, però Palestina el reconeix des de l'any 2014, per la qual cosa el tribunal va determinar que era competent per jutjar aquests presumptes crims de guerra.[175][176]

La Segona Guerra Mundial va ser un conflicte bèl·lic que va implicar la majoria de les nacions del món, incloent-hi totes les grans potències,[1] organitzades en dues aliances militars: els aliats i les potències de l'Eix. La guerra va implicar uns 100 milions de militars i fou causa de la mort d'entre 50 a 60 milions de persones,[2] la major part civils, el 3% de la població mundial de l'època; esdevingué així el conflicte més mortífer de la història humana[3] i el primer (i per ara únic) en què es van usar armes nuclears.

Va ser el conflicte armat més gran de la història i s'estima que va tenir un cost, en diners i en recursos, major que totes les altres guerres juntes.[4][5] Posteriorment al conflicte es van formar les Nacions Unides per prevenir altres conflictes com aquest. La Unió Soviètica i els Estats Units van sortir de la guerra com les grans superpotències del món, la qual cosa va provocar la guerra freda, que va durar 45 anys.

Prop de la meitat de les víctimes de la guerra foren ciutadans de la Unió Soviètica, el país que va patir la principal agressió de l'Alemanya nazi, que també dugué a terme la persecució i extermini de minories europees com la jueva, que fou víctima d'un holocaust de prop de 6 milions de morts.

Resum del conflicte
Tot i que l'Imperi del Japó ocupava part de la Xina des de 1931[6] i que des del 7 de juliol de 1937 hi havia una guerra declarada entre els dos països,[7][8] generalment es considera que el conflicte va començar l'1 de setembre de 1939 amb la invasió alemanya de Polònia i les declaracions subsegüents de guerra del Regne Unit, França, i els dominis britànics a Alemanya.[9][10] La primavera de 1940, Alemanya va envair Noruega, Dinamarca, els Països Baixos, Bèlgica, Luxemburg i França, a la qual també va atacar més tard Itàlia, aliada del Tercer Reich. Tot i que els exèrcits francès i britànic van ser derrotats ràpidament i que la Gran Bretanya va ser bombardejada contínuament per la Luftwaffe alemanya, les illes britàniques mai no van ser ocupades. A la tardor del mateix any, la guerra es va estendre a l'Àfrica del Nord i, el juny de 1941, Alemanya va envair la Unió Soviètica, amb qui fins llavors havia mantingut un pacte de no-agressió, sense aconseguir la victòria. Aquesta ofensiva resultaria clau en la derrota dels alemanys i els seus aliats.

El desembre de 1941, el Japó va atacar els Estats Units i la guerra es va estendre també a l'Àsia i al Pacífic. A partir de 1942, els aliats van començar a guanyar batalles i a fer retrocedir els exèrcits de l'Eix. Finalment, Itàlia es va rendir el setembre de 1943 i Alemanya, atacada des de l'est per la Unió Soviètica i per la resta dels aliats des de l'oest, es va rendir el 8 de maig de 1945. El Japó es va rendir el 15 d'agost del mateix any, pocs dies després que els EUA llancessin dues bombes atòmiques sobre ciutats japoneses (bombardejos atòmics d'Hiroshima i Nagasaki), encara que la rendició oficial del Japó no va arribar fins al 2 de setembre. El tractat de pau amb el Japó no s'arribaria a signar fins al 1951.[11]

Durant la guerra es van produir un gran nombre d'atrocitats contra la població civil: confinament en camps de concentració i extermini sistemàtic de jueus i altres grups ètnics a Alemanya,[12] massacres de milions de xinesos i coreans per part del Japó,[13][14] depuracions internes a la Unió Soviètica, bombardeig sistemàtic de la població civil europea tant per part dels aliats com de les forces de l'Eix i llançament de bombes atòmiques a les ciutats japoneses d'Hiroshima i Nagasaki per part dels nord-americans. Després de la guerra, diversos dirigents alemanys i japonesos van ser jutjats per crims contra la humanitat en els judicis de Nuremberg.[15]

La guerra va provocar la modificació de fronteres i la creació de nous estats. Algunes antigues colònies de països europeus van aconseguir la independència. Hi va haver un desplaçament del poder dels països de l'Europa occidental a les dues noves superpotències, els Estats Units i la Unió Soviètica, cosa que va significar l'inici de la guerra freda. A les zones d'Europa ocupades pels soviètics es van establir règims comunistes poc després de la fi de la guerra. A la Xina, la retirada del Japó va catalitzar la revolució comunista; d'altra banda, l'ocupació militar nord-americana al Japó va conduir a la democratització del país.

Països involucrats

Winston Churchill, Franklin D. Roosevelt i Ióssif Stalin durant la conferència de Jalta el febrer de 1945
Els estats que van participar en la Segona Guerra Mundial estaven alineats en un dels dos bàndols: els aliats i les potències de l'Eix.

Els estats aliats
Article principal: Aliats de la Segona Guerra Mundial
Inicialment, els principals països aliats eren: Gran Bretanya, França (França Lliure a partir del juny de 1940), Polònia, Canadà, Sud-àfrica, Austràlia i Nova Zelanda. Un cas especial és la Xina, que estava en guerra amb el Japó des de 1937. Com a conseqüència de la invasió alemanya, l'abril de 1940 s'hi va afegir Noruega, el maig, els Països Baixos i Bèlgica, i Grècia, que havia estat atacada per Itàlia, l'octubre de 1940. La Unió Soviètica tenia un pacte de no-agressió amb Alemanya des de l'agost de 1939, però la invasió alemanya, el juny de 1941, va fer que entrés en guerra i sostingués el gruix de l'esforç de guerra contra Alemanya, amb la majoria de morts, i el seu paper decisiu fos el que decantés el balanç militar que marcà la derrota del nazisme a Europa. El desembre de 1941 l'atac japonès a Pearl Harbor[16] va fer que els Estats Units d'Amèrica entressin en la guerra en el bàndol aliat.

A mesura que el conflicte es decantava en contra d'Alemanya, el nombre d'estats en el bàndol aliat va anar augmentant. Prop del final de la guerra, els aliats van posar com a condició per entrar a les Nacions Unides que els països declaressin la guerra a Alemanya i al Japó. Això va fer que el nombre d'estats aliats augmentés molt, encara que la majoria d'aquests mancaven de rellevància militar i estratègica i no van tenir cap paper actiu en la guerra.

Les potències de l'Eix
Article principal: Potències de l'Eix
Les potències de l'Eix eren: Alemanya, Itàlia i l'Imperi del Japó. Després de la victòria alemanya sobre França el juny de 1940, part del govern francès va decidir col·laborar amb els nazis, era la França de Vichy. Seguidament, els països de l'est d'Europa es van veure pressionats per Hitler perquè s'unissin a l'Eix. Romania ho va fer el juliol de 1940, Hongria, el novembre següent i Bulgària, el març de 1941. Iugoslàvia s'hi va unir a contracor el 25 de març de 1941, però dos dies després hi va haver un cop d'estat anti-Eix que va desencadenar l'ocupació alemanya del país. Un altre cas especial és Finlàndia, que va declarar la guerra a l'URSS però no a cap altre estat, i durant un temps se la va considerar com a aliat de l'Eix, per la complicitat del seu govern amb l'Alemanya nazi.

No tots els països del món es van implicar en la guerra. Alguns estats, com Irlanda, Portugal, Suïssa i Suècia, van aconseguir mantenir-se neutrals durant tot el conflicte. L'estat espanyol també es va declarar neutral[17] però, després de les victòries contundents nazis de 1939 i 1940, quan la victòria alemanya semblava possible, va canviar el seu estat a "no bel·ligerant", donant suport polític i econòmic a les potències de l'Eix i enviant la Divisió Blava[18] que es va integrar en la Wehrmacht.[19] Tot i això, Adolf Hitler mai no va poder convèncer Franco perquè entrés en el conflicte. El 1943, quan Alemanya va començar a acumular derrotes, l'estat espanyol va tornar a declarar-se neutral.

Antecedents de la guerra a Europa
Article principal: Cronologia dels fets que van precedir a la Segona Guerra Mundial
Després de la Primera Guerra Mundial, els estats vencedors van imposar greus sancions econòmiques i polítiques als països derrotats. Entre aquests últims hi havia Alemanya que, a més de perdre gran part del seu territori, va patir una gravíssima crisi econòmica que va fer que la inflació es disparés fins a quedar totalment fora de control. Per a molta gent, la derrota, les sancions i la crisi van ser com una gran humiliació per al seu país, que pocs anys abans havia estat el poderós Imperi alemany. Això va portar molta gent a les files dels partits radicals, que donaven la culpa de tots els seus mals a grups minoritaris com els comunistes i els jueus. Van aparèixer grups feixistes i nacionalistes com a resposta als moviments revolucionaris que començaren a estendre's per Europa i que van prendre breument el poder a Budapest i a Baviera.[20] Entre aquests grups hi havia el Partit Nacional Socialista dels Treballadors Alemanys (NSDAP), més coneguts pel nom de «nazis», liderats per Adolf Hitler. Durant la segona meitat dels anys 20 aquest grup va créixer de forma espectacular tant en popularitat com en nombre de militants. També van anar guanyant escons al Parlament Alemany fins que el 30 de gener de 1933 Hitler va assumir el càrrec de canceller d'Alemanya.


Benito Mussolini i Adolf Hitler
Hitler presidí un govern de concentració nacional, tal com havia desitjat la dreta alemanya, per bé que no esperaven que l'instrument que havia de ser el NSDAP es convertís en el subjecte de poder. Al gabinet del nou govern, solament Hermann Göring i Wilhelm Frick eren ministres del NSDAP. Això no obstant, el poder que gaudia el partit nazi era molt gran al carrer. Per consegüent, ni Hindenburg ni els socis de govern pogueren aturar la destrucció del marc institucional i democràtic de la República. D'altra banda, els partits de dretes ho veien com la consumació de la dictadura –en aquest cas civil– que tant havien desitjat; no podien preveure la nazificació i el règim totalitari que s'estava dibuixant. El tret de sortida per a la retallada de drets i llibertats fou l'incendi del Reichstag, les causes del qual encara no s'han establert. Aquest incendi fou aprofitat per "desemmascarar" un cop d'estat del KPD, per la qual cosa fou il·legalitzat amb el Decret de l'Incendi del Reichstag de 1933, amb el qual se suprimien els drets civils. Els dirigents comunistes començaren a ser internats en camps de concentració,[21] com Dachau, el primer que s'obrí, a prop de Múnic.

Lentament, Hitler i els nazis anaren il·legalitzant la resta de formacions polítiques, àdhuc les de la dreta. A la fi, solament el NSDAP i les seves organitzacions romangueren legals en el nou sistema. Hindenburg anà signant totes les lleis i decrets que destruïen la vella república i forjaren la dictadura nazi, com la Llei de Capacitació, que permetia al govern l'aprovació de lleis sense la participació del parlament. A l'abril de 1933 signà la llei per a la restauració del servei civil professional, que excloïa els jueus de tot càrrec de l'administració de l'estat. Igualment, Hindenburg no protestà per la purga feta dins el NSDAP el juny de 1934 contra els sectors d'esquerres del partit, com les Sturmabteilung d'Ernst Röhm o la facció de Gregor Strasser, molts dels quals van morir en la Nit dels ganivets llargs. Entre el 1933 i el 1939, la política de Hitler va estar centrada en:

Enduriment extrem de les lleis contra els jueus.
Rearmament i modernització de l'exèrcit alemany.[22]
Reunificació de l'Imperi alemany (Tercer Reich).
Per aconseguir aquest tercer objectiu Hitler va utilitzar una eficaç combinació d'oratòria i intimidació que va aconseguir:

La militarització de Renània (març de 1936).
L'annexió d'Àustria (Anschluss) (març de 1938).
L'ocupació dels Sudets (octubre de 1938).
Repartiment i ocupació de Txecoslovàquia (març de 1939).
Ocupació de la ciutat de Memel (març de 1939).
I tot això sense ni una protesta de França i Gran Bretanya, i fins i tot a vegades (annexió dels Sudets) amb el seu exprés vistiplau, i Adolf Hitler reclamava a Polònia l'ocupació de la ciutat lliure de Danzig i un corredor de terra entre Alemanya i la Prússia oriental. Polònia s'hi va negar repetides vegades en part per por a la reacció soviètica i en part perquè pensava que això només encoratjaria Hitler a fer altres demandes. El 23 d'agost de 1939, Alemanya i l'URSS signaren el pacte Mólotov-Ribbentrop[23] que, a més de ser un tractat de no-agressió entre els dos estats, tenia unes clàusules secretes entre les quals s'acordava el repartiment de l'est europeu entre dues zones d'influència, una per cada una de les dues potències. Adolf Hitler, en virtut d'aquest acord, va decidir envair Polònia, convençut que ni França ni Gran Bretanya reaccionarien, pels seus èxits anteriors. Per part soviètica, malgrat ser conscients de la inevitable agressió de l'Alemanya nazi, el pacte donà temps a organitzar la defensa, traslladar la indústria a la part oriental del país i preparar-se per a una resistència que acabaria sent clau en la derrota de Hitler.

Antecedents de la guerra a Àsia
Comunisme i el Kuomintang a la Xina
El 1911 es va produir una rebel·lió a Pequín al capdavant de la qual estava el Kuomintang[24] de Sun Yat-sen, que va proclamar la república aprofitant la mort de l'emperadriu. Aquesta república, però, va viure un breu període, ja que va ser substituïda per una dictadura militar centralitzada que estava en mans de Yuan Shikai. A la mort del dictador, el 1916, la Xina es va fragmentar en dominis de senyors de la guerra que rivalitzaren entre si. Aquest fet coincideix amb la Primera Guerra Mundial, en què la Xina passarà per una època de gran inestabilitat i d'expansió del nacionalisme.

El 1923 el Kuomintang, aliat amb el Partit Comunista Xinès,[25] durà a terme un procés de creació d'un nou estat xinés i proclamarà la República amb la intenció d'unificar el país. El Kuomintang tenia com a objectiu acabar amb l'hegemonia dels senyors de la guerra i, per aconseguir-ho, es va aliar amb la burgesia i amb la classe obrera per tal de dur a terme la industrialització del país i una reforma social. El Partit Comunista Xinès, per la seva banda, defensava l'emancipació de la Xina com a colònia occidental mitjançant propaganda antiimperialista.


La Llarga Marxa 1934-1935
A la mort de Sun Yat Sen (1925) el Kuomintang escull com a successor Chiang Kai-shek, que imposarà un retorn als plantejaments ideològics xinesos neoconfucionistes. En aquest context, el 1927, el dirigent xinès du a terme un extermini de comunistes a Shanghai, trencant l'aliança amb els republicans per tal d'acostar-se als Estats Units. Enfront d'aquesta situació, els líders comunistes s'hagueren de refugiar a la Xina oriental, on proclamaren la República de Ruijin el 1931 sota el comandament de Mao Zedong.

Dos anys després de la creació de la República de Ruijin, aquesta és atacada pel Kuomintang, fet que obliga els comunistes a refugiar-se cap a l'interior de la Xina en la Llarga Marxa, permetent que el 1936 es reorganitzaren sota el lideratge de Mao Zedong.

Amb el suport dels Estats Units, el 1937, el Kuomintang proclama la República de Naikin, que té com a objectiu competir amb el Japó a escala econòmica, fet que es veurà frenat davant l'esclat de la Segona Guerra Mundial i la invasió de la Xina per part dels nipons. Enfront d'aquesta situació el Kuomintang va cercar el suport dels comunistes, creant una aliança inestable. Aquesta aliança va perdurar únicament durant el període d'invasió dels japonesos, i un cop acabada la Segona Guerra Mundial, el 1945, esclata la Guerra Civil xinesa.

Militarisme japonès

L'ambaixador japonès a Alemanya i el canceller alemany signant el pacte Anti-Komintern al 1936
L'Imperi del Japó va posar en pràctica durant els darrers anys del segle xix i principis del segle xx una política expansionista, que es va veure accentuada com a resposta a la crisi econòmica de la dècada dels 1930 i per tal d'abastir-se de matèries primeres i de tenir un mercat ampli per a les exportacions. Es va donar un procés de modernització que va portar el país a ser la major potència industrial de l'Extrem Orient però, alhora, va haver-hi discordances entre els costums i aquesta modernitat.

Per dur a terme aquesta política expansionista trobem un fort sistema militar i el desenvolupament d'una gran indústria armamentística, que apropà l'imperi a l'Alemanya de Hitler i reforçà el compromís en el pacte Anti-Komintern contra l'amenaça de la III Internacional.

Entre 1904 i 1905 es va lliurar la guerra russo-japonesa,[26] que va guanyar el Japó, mostrant així el poder imperial a l'exterior. I el 1910 van ocupar Corea, que passà a ser una colònia.

Seguint la línia expansionista, els líders militars ocuparen el 1931 la Manxúria interior, a la Xina; crearen l'estat satèl·lit de Manxukuo,[27] el 1932. Aquesta conquesta va portar el Japó a ser expulsat de la Societat de Nacions l'any següent. El 1937 es va donar la Segona Guerra sinojaponesa, en la qual el Japó ocupà el nord de la Xina aprofitant la feblesa política per la Guerra Civil xinesa (1927-1950).

Des de l'any 1934 el Japó va mostrar les ambicions de crear una gran força naval, cosa que constituïa un preludi a l'expansió japonesa i la posterior Guerra del Pacífic (1937-1945) contra els Estats Units d'Amèrica.

Desenvolupament de la guerra
1939: Inici de la guerra a Europa

Evolució territorial d'Europa durant els anys de la guerra.
En verd la Unió Soviètica fins a 1941.
En vermell les potències aliades i la Unió Soviètica a partir de 1941.
En blau les potències de l'Eix.
En gris territoris neutrals
Invasió de Polònia
Articles principals: Campanya de Polònia i Invasió soviètica de Polònia (1939)
La guerra va començar la matinada de l'1 de setembre de 1939, quan Alemanya va envair Polònia[28] utilitzant un incident fronterer fictici planejat, per a l'obtenció del control sobre la ciutat lliure de Danzig i un corredor de terra entre aquesta ciutat i Alemanya. El dia 3, Gran Bretanya i França van declarar la guerra a Alemanya però, excepte algunes escaramusses en la frontera francoalemanya, cap dels dos estats va emprendre cap acció militar.

L'exèrcit alemany va posar en pràctica la Blitzkrieg ('guerra llampec'), que consistia a encerclar les posicions defensives mentre altres tropes continuaven avançant per ocupar les ciutats i els punts estratègics. Les tropes encerclades podien resistir durant un temps però, aïllades de la resta de l'exèrcit, tard o d'hora acabaven per rendir-se. L'exèrcit alemany, amb el suport dels bombardeigs de la Luftwaffe, va superar fàcilment les defenses poloneses i el 8 de setembre ja havia arribat als afores de la capital, Varsòvia.

El dia 17 de setembre, l'exèrcit soviètic va envair Polònia des de l'est amb el pretext de protegir la població belarussa i ucraïnesa de la zona afirmant que l'estat polonès havia desaparegut.[29] En realitat, la repartició de Polònia entre Alemanya i la Unió Soviètica ja havia estat prèviament acordada en el pacte Mólotov-Ribbentrop d'agost de 1939. Varsòvia va caure el 27 de setembre i les últimes tropes poloneses van rendir-se el 6 d'octubre.

Guerra de Broma
Article principal: Guerra de Broma
Després de la caiguda de Polònia i durant tot l'hivern de 1939-1940, Gran Bretanya, França i els altres estats aliats van continuar en guerra amb Alemanya, però no es van registrar combats importants en el front, en el període conegut com a Guerra de Broma.

Batalla de l'Atlàntic
Article principal: Batalla de l'Atlàntic (1939-1945)

Durant la Batalla de l'Atlàntic els vaixells mercants aliats es desplaçaven en combois com el de la imatge per reduir les pèrdues causades pels U-Boots alemanys
Mentrestant, a l'Atlàntic nord, la Kriegsmarine (l'armada alemanya) va iniciar les operacions contra tota mena de vaixells aliats. Especialment efectius van ser els atacs dels submarins alemanys (anomenats U-Boots). Les operacions navals a l'Atlàntic més tard es van estendre també al Mediterrani. La Batalla de l'Atlàntic va ser la campanya militar permanent més llarga de la Segona Guerra Mundial:[30][31] des de 1939 fins a la derrota d'Alemanya l'any 1945, tot i que el període més intens de combats va durar des de mitjan 1940 fins a la fi de 1943.

Guerra d'Hivern
Articles principals: Guerra d'Hivern i Front Oriental de la Segona Guerra Mundial
El 30 de novembre de 1939, la Unió Soviètica va atacar Finlàndia amb la intenció d'envair-la. Inicialment, l'exèrcit finès va resistir molt bé l'embat soviètic; va ser capaç de resistir la invasió soviètica molt més temps del que els soviètics esperaven.[32]:79-80 Però els russos es van imposar a còpia de soldats i el març de 1940 els finesos es van veure forçats a demanar un armistici. La Unió Soviètica va obtenir importants concessions: Finlàndia va cedir l'11% del territori i el 30% dels actius econòmics.[33] Però la capacitat operativa del seu exèrcit va ser posada en dubte per les dificultats que va tenir per obtenir tan sols una victòria relativa. Això va acabar de convèncer Hitler que la invasió de la Unió Soviètica era possible.

1940: La guerra s'estén
Invasió de Noruega i Dinamarca
Article principal: Operació Weserübung

Ports noruecs on van desembarcar les tropes alemanyes
El 9 d'abril de 1940 l'exèrcit alemany va iniciar la invasió de Noruega i Dinamarca. En part, per assegurar-se el subministrament de ferro de les mines sueques, del qual Alemanya depenia per al seu esforç de guerra i que era transportat a través del port noruec de Narvik. Tanmateix, també per impedir una possible ocupació aliada de Noruega i al mateix temps evitar el bloqueig dels ports alemanys decretat per Gran Bretanya des de la declaració de guerra el setembre passat. Dinamarca no tenia cap valor estratègic, però els ports danesos donaven un fàcil accés als ports noruecs i, a més, en ser un país veí, calia tenir-lo controlat d'alguna manera.

Dinamarca es va rendir quasi immediatament. El govern danès sabia perfectament que no podia fer res contra l'exèrcit alemany i va voler evitar un vessament inútil de sang. A causa d'aquesta poca resistència, l'ocupació alemanya va ser lleugera comparada amb la d'altres estats ocupats. Les institucions daneses van poder conservar gran part de la seva autonomia i es va ajornar la deportació de la població jueva. Aquesta actitud permissiva es va acabar l'agost de 1943. Les derrotes alemanyes a Stalingrad i El Alamein havien provocat creixents disturbis i manifestacions antialemanyes que, segons els nazis, el govern danès no va castigar amb prou duresa.

L'ocupació de Noruega va ser més complicada. Les tropes alemanyes van poder ocupar els ports en només tres dies, però l'exèrcit noruec es va replegar a les valls de l'interior del país, molt muntanyós, i allà es va preparar per oferir resistència. A més, Gran Bretanya i França van enviar algunes divisions per ajudar els noruecs. Tanmateix, la situació de les tropes aliades es va anar tornant cada dia més crítica i el 28 d'abril els britànics van decidir retirar-se del sud de Noruega. Només al nord, al port de Narvik, la guarnició alemanya, aïllada de la resta de l'exèrcit, va poder ser derrotada, i el port ocupat el 28 de maig. Tanmateix, llavors, la invasió alemanya dels Països Baixos i Bèlgica havia canviat les prioritats defensives de britànics i francesos. El 8 de juny, després de destruir les instal·lacions portuàries, les tropes aliades van ser evacuades del nord de Noruega. Finalment, el 10 de juny Noruega es va rendir incondicionalment.

Batalla de França
Article principal: Batalla de França
Poc després d'haver finalitzat la invasió de Polònia, els nazis ja van començar a preparar l'atac contra França. Això implicava, no sols envair França, sinó també Bèlgica, Països Baixos i Luxemburg, que eren estats neutrals. El pla consistia a concentrar el principal atac alemany contra la regió boscosa de les Ardenes, entre Bèlgica i Luxemburg, una zona que els aliats consideraven impenetrable pels tancs i que per això mateix estava pobrament defensada.

Finalment, la invasió va començar el 10 de maig de 1940. L'atac va sortir tal com Hitler havia previst. L'avanç dels tancs alemanys a través de les Ardenes no va ser descobert i el dia 12 les tropes nazis van arribar al riu Mosa, a l'altura de Sedan, on va tenir lloc una batalla crucial. El dia 13 els alemanys ja havien creuat el riu. Seguidament, van avançar ràpidament a través del nord de França en direcció al canal de la Mànega; arribaren a la costa el dia 20. Aquesta maniobra va deixar una gran part de l'exèrcit aliat encerclat dins de Bèlgica. Els nazis van fer retrocedir les tropes aliades fins a Dunkerque i els aliats van veure que seria necessària una evacuació a gran escala. Entre el 26 de maig i el 3 de juny, 338.226 soldats aliats van ser evacuats de la costa francesa.

El 5 de juny, l'exèrcit alemany va girar cap a França; llavors l'avanç alemany ja era imparable. Veient que la derrota de França era pròxima, i no volent desaprofitar l'ocasió, la Itàlia de Mussolini va declarar la guerra a França el dia 10 de juny. El dia 14 els nazis van entrar a París, que havia estat declarada ciutat oberta. Mentrestant, els tancs alemanys avançaven, gairebé sense oposició, al llarg i ample de França. El 22 de juny França i Alemanya van signar un armistici segons el qual l'exèrcit alemany ocuparia tot el nord de França i tota la costa atlàntica fins a la frontera espanyola, però al sud es mantindria un govern col·laboracionista francès. Així, a partir de llavors i fins al 1944, França va tenir dos governs: un, col·laborant amb els nazis, amb capital a Vichy i dirigit pel mariscal Philippe Pétain es va anomenar la «França de Vichy»; l'altre, en el bàndol aliat, operant des de l'exili a Gran Bretanya i dirigit pel general Charles de Gaulle es va anomenar la «França Lliure».

Annexions soviètiques

El mapa d'Europa després de les invasions alemanyes i les annexions soviètiques de 1940
A conseqüència del pacte Mólotov-Ribbentrop, el juny de 1940 la Unió Soviètica va ocupar Estònia, Letònia i Lituània i es va annexar les regions romaneses de Bessaràbia i Bucovina del Nord.

Batalla d'Anglaterra
Article principal: Batalla d'Anglaterra
Després de la invasió de França, Hitler va pensar que potser Gran Bretanya es rendiria, però el primer ministre britànic Winston Churchill va decidir continuar lluitant fins al final. Per tant, els nazis van preparar un pla per a la invasió de l'illa. Tanmateix, perquè aquest pla tingués possibilitats d'èxit, primer s'havia d'aconseguir superioritat aèria sobre el cel britànic. Així va començar la Batalla d'Anglaterra, que no es va lliurar a terra sinó a l'aire.

La fase principal de la batalla va tenir lloc durant el mes d'agost de 1940. Els nazis esperaven aconseguir la victòria ràpidament i començar la invasió abans que acabés l'estiu. Els principals atacs anaven dirigits contra els aeròdroms de la RAF i contra les estacions de radar. Tanmateix, els pilots britànics, a pesar d'estar en inferioritat numèrica, van oposar més resistència de l'esperada. Després d'unes quantes setmanes i de veure que no s'aconseguia un resultat clar, els nazis van decidir canviar d'estratègia i van començar a bombardejar Londres. Amb això esperaven atreure molts avions britànics i així poder destruir-los, però va tenir l'efecte contrari i va donar un respir a la RAF, que va poder recuperar-se de les pèrdues de les últimes setmanes. Finalment, el 17 de setembre, Hitler va ajornar la invasió de Gran Bretanya (en teoria fins a l'any següent, però en realitat ja no es va tornar a preparar mai més).

Invasió italiana d'Egipte
Article principal: Campanya del nord d'Àfrica
El 13 de setembre de 1940, forces italianes van envair Egipte des de les seves bases a Líbia. En aquella època, Egipte era colònia britànica i Líbia colònia italiana. Els italians van ocupar una petita regió a l'oest del país i van establir posicions defensives a Sidi Barrani. El 9 de desembre, els britànics van contraatacar llançant l'operació Compass, que va fer retrocedir els italians fins a El Agheila (Líbia). Durant l'operació, es van capturar un gran nombre de presoners italians.

Invasió italiana de Grècia
Article principal: Campanya dels Balcans
El 28 d'octubre de 1940, Itàlia va declarar la guerra a Grècia, atacant-la des de les seves bases a Albània. Tanmateix, l'exèrcit grec, no tan sols va resistir l'ofensiva, sinó que va fer retrocedir els italians i va capturar algunes ciutats del sud d'Albània. Durant l'hivern, el conflicte va arribar a un punt mort. La victòria grega va significar la primera derrota per a un país de l'Eix i va demostrar que la victòria aliada era possible.

1941: La guerra esdevé mundial
Campanya del nord d'Àfrica
Article principal: Campanya del nord d'Àfrica
La derrota de l'exèrcit italià va forçar Hitler a enviar reforços al nord d'Àfrica per tal d'evitar un ensorrament total dels italians. Durant el mes de febrer de 1941, les primeres unitats del que més endavant seria conegut com a Afrika Korps, sota el comandament del general Erwin Rommel, van arribar a Líbia. Inicialment, Rommel només tenia ordres de mantenir la posició contra possibles atacs aliats, però veient que trobava poca resistència va començar una ofensiva improvisada que va fer retirar els britànics fins a la frontera amb Egipte. Després de diversos contraatacs fallits, el 18 de novembre de 1941 els britànics van llançar l'operació Crusader, que va resultar ser tot un èxit i, abans d'acabar l'any, es va reconquerir tot el territori perdut durant la primavera passada fins a El Agheila.

Campanya dels Balcans
Article principal: Campanya dels Balcans
Abans d'iniciar la invasió de la Unió Soviètica, Hitler va considerar que era de vital importància tenir controlat el flanc meridional, posant punt final al conflicte entre Itàlia i Grècia. Durant l'hivern de 1940-41, Hitler va convèncer els governs d'Hongria, Romania, Bulgària i Iugoslàvia perquè s'unissin a les forces de l'Eix. Tanmateix, el 27 de març de 1941 un cop d'estat anti-Eix a Iugoslàvia va obligar a canviar els plans d'invasió de Grècia per incloure-hi també Iugoslàvia.

El 6 d'abril de 1941, tropes alemanyes, italianes i hongareses van començar la invasió simultània de Iugoslàvia i Grècia. Els britànics van donar suport a Grècia i, fins i tot, van enviar tropes al país. Tanmateix, l'avanç alemany va ser molt ràpid i la resistència iugoslava escassa. La capital, Belgrad, va caure el dia 12 i la rendició del país va arribar el dia 17. A Grècia, les coses van succeir de forma igualment ràpida i a la fi del mes Grècia estava ja sota control nazi. En un primer moment, els britànics es van retirar a Creta. Tanmateix, davant la superioritat aèria de la Luftwaffe, la RAF britànica va decidir traslladar avions i personal a Egipte, intentant salvar vides i aparells per a futures batalles. El 20 de maig els alemanys van iniciar la invasió de Creta, que va quedar totalment ocupada el dia 1 de juny de 1941.

Encara que la victòria nazi va ser ràpida i contundent, la campanya dels Balcans va aconseguir retardar cinc setmanes l'inici de l'operació Barba-roja, un temps important que va obligar els alemanys a combatre en ple hivern durant els punts clau de l'atac contra la Unió Soviètica.

Invasió de la Unió Soviètica
Articles principals: Front Oriental de la Segona Guerra Mundial, Operació Barbarroja, i Guerra de Continuació

Avanç alemany en el front oriental entre el 22 de juny i el 5 de desembre de 1941
La matinada del 22 de juny de 1941 començà l'operació Barba-roja, la invasió alemanya de la Unió Soviètica. Va ser un atac per sorpresa, ja que fins a la data, Alemanya i la Unió Soviètica eren aliats segons el pacte Mólotov-Ribbentrop d'agost de 1939. L'ofensiva estava organitzada en tres grans fronts: un, al nord en direcció a Leningrad; el segon, al centre en direcció a Moscou; i el tercer, més al sud en direcció a la regió industrial de Donets i els camps petrolífers del Caucas. L'objectiu de Hitler era encerclar i derrotar ràpidament l'exèrcit soviètic a les planes de Belarús i Ucraïna per, després, ocupar tota la part europea de la Unió Soviètica fins a la línia Arkhànguelsk-Urals-Volga-Astracan, des de l'Àrtic fins al mar Caspi. Amb aquest objectiu, els alemanys havien concentrat prop de 140 divisions que incloïen 3.200.000 soldats, 625.000 cavalls, 7.100 peces d'artilleria, 3.300 tancs i 2.770 avions. Els aliats d'Alemanya: Itàlia, Hongria, Romania i Bulgària també aportaven unes quantes divisions cadascú. L'Exèrcit Roig disposava de 134 divisions, 2.500.000 soldats, 24.000 tancs i 8.000 avions. Va ser, sens dubte, l'operació militar més gran de la història.

Les primeres setmanes l'avanç alemany va ser ràpid i efectiu. Al nord, els estats bàltics van ser ocupats i el 8 de setembre va començar el setge de Leningrad, que duraria fins al gener de 1944. Al centre, l'ofensiva va capturar la totalitat de Belarús i va arribar fins a Smolensk, capturada el 16 de juliol. Al sud, l'avanç a través d'Ucraïna va ser una mica més lent del que s'esperava. Això va fer que Hitler ordenés una parada a l'ofensiva del front central per proporcionar ajuda al del sud. La majoria de generals alemanys no van estar d'acord amb aquesta decisió, ja que consideraven Moscou l'objectiu prioritari. Finalment, després de la caiguda de Kíiv, el 19 de setembre, es va donar l'ordre de continuar cap a Moscou (operació Tifó). Tanmateix, llavors va començar el mal temps al front oriental, les pluges, primer, i la neu i el fred, després, van alentir l'avanç alemany, que a més es va trobar una creixent resistència de l'exèrcit soviètic a mesura que s'acostava a la capital. Els alemanys van poder arribar fins a les portes de la ciutat (a només 30 quilòmetres del Kremlin), però no més enllà. El 5 de desembre, Hitler va ordenar una parada general de l'ofensiva, en espera de poder continuar-la a la primavera següent.

Atac a Pearl Harbor
Article principal: Atac a Pearl Harbor

Les restes mig enfonsades del cuirassat USS Arizona després de ser bombardejat
Durant el matí del 7 de desembre de 1941, avions japonesos procedents d'un portaavions van atacar la base naval nord-americana de Pearl Harbor, a l'illa Oahu de Hawaii.[34] Els americans van ser agafats completament per sorpresa i van patir a prop de 2.400 baixes. Vuit cuirassats i altres vaixells menors van ser enfonsats o danyats severament. Tanmateix, els portaavions americans que aquell dia no estaven al port, els dipòsits de combustible i les instal·lacions de reparació de vaixells van escapar a l'atac.

El mateix dia 7, el Japó (en aquell temps, Imperi japonès) va declarar la guerra als Estats Units i al Regne Unit, declaració que va ser resposta l'endemà mateix per americans, britànics i també australians. El dia 11 de desembre, Alemanya va declarar la guerra als EUA, tot i que segons el pacte Tripartit de 1940 no hi estava obligada. A partir de llavors, la guerra que fins a aquell moment s'havia limitat a Europa i a Àfrica, es va estendre també a l'Àsia i al Pacífic convertint-se en una verdadera guerra mundial.

Expansió japonesa
Article principal: Guerra del Pacífic
De forma simultània a l'atac a Pearl Harbor, els japonesos van començar la invasió de les colònies britàniques de Hong Kong i Malàisia, de la colònia holandesa de les Índies orientals (que es correspon, aproximadament, amb l'actual Indonèsia) i de les possessions americanes de les Filipines i de les illes de l'oceà Pacífic com Guam i Wake.

1942: Punt mort
Campanya del nord d'Àfrica
Articles principals: Campanya del nord d'Àfrica, Segona Batalla d'El Alamein, i Operació Torxa

Columna de vehicles de l'Afrika Korps desplaçant-se pel desert, 1942
Després d'haver-se hagut de retirar a conseqüència de l'operació Crusader, semblava que l'Afrika Korps havia quedat definitivament derrotat, però certs conflictes que tenien lloc al Pròxim Orient havien obligat els britànics a retirar tropes del nord d'Àfrica; mentrestant, les forces de l'Eix havien rebut nous subministraments des de Trípoli. Rommel es va adonar de seguida del canvi de situació i el 21 de gener de 1942 i va llançar la seva segona ofensiva. Els alemanys van fer retrocedir els aliats fins a Gazala, on l'avanç va ser temporalment aturat però, després de la batalla de Gazala, que els alemanys van guanyar, van continuar avançant cap a Egipte, travessant la frontera fins a ser aturats, definitivament, en la Batalla d'Alam Halfa (1-27 de juliol). A pesar d'haver pogut parar l'avanç alemany, els aliats es van veure a prop del desastre i van començar a enviar tropes, tancs i tota mena de subministraments. També es va designar un nou comandant del 8è exèrcit britànic, el general Bernard Montgomery. Arribat l'octubre, la superioritat numèrica aliada ja era aixafant. Entre el 23 d'octubre i el 4 de novembre de 1942 va tenir lloc la Batalla d'El Alamein que va tenir com a resultat una completa i decisiva victòria aliada. El poc que quedava de l'Afrika Korps va haver de fugir cap a Líbia, perseguit de prop pels aliats.


Europa, la Mediterrània i el Llevant el 1942
.

El 8 de novembre va començar l'operació Torxa: una combinació de forces americanes i britàniques va desembarcar al Marroc i a Algèria, en aquella època, colònies franceses sota el govern de Vichy. Amb això s'esperava poder atacar els alemanys per la rereguarda i acabar ràpidament la campanya al nord d'Àfrica. A pesar d'una breu resistència inicial, el dia 11 el govern colonial francès va passar-se al bàndol aliat. La reacció dels alemanys va ser ocupar Tunísia, també colònia francesa. A la fi de novembre, perseguits des de Líbia i pressionats des d'Algèria, semblava que la resistència alemanya estava a punt d'ensorrar-se, però durant el mes de desembre els alemanys van contraatacar i van aconseguir fer-se forts a Tunísia, durant un temps.

Front oriental
Articles principals: Batalla de Stalingrad i Front Oriental de la Segona Guerra Mundial
Durant l'hivern de 1941-42, els soviètics van poder recuperar una mica de terreny al voltant de Moscou. Després de la rendició del 6è exèrcit alemany a Stalingrad el 2 de febrer de 1943, l'Exèrcit Roig va llançar vuit ofensives durant l'hivern. Moltes estaven concentrades al llarg de la conca del Don, prop de Stalingrad. Aquests atacs van resultar victòries inicials, fins que les forces alemanyes van ser capaces de prendre avantatge sobre l'extensió i afeblir la condició de l'Exèrcit Roig, i llançar un contraatac per recapturar la ciutat de Khàrkiv i àrees circumdants. Aquesta seria l'última victòria estratègica important dels alemanys en la Segona Guerra Mundial. En l'atac contra Stalingrad, Stalin va ordenar que la ciutat fos defensada a qualsevol preu i així va començar un setge que tindria importants conseqüències per al desenvolupament de la guerra. De carrer en carrer, durant tres mesos, els alemanys van anar reduint el perímetre defensiu soviètic. Tanmateix, el 19 de novembre, en el moment que la batalla estava en el seu punt àlgid, els soviètics van llançar un contraatac en forma de pinça (operació Urà) que va deixar el 6è exèrcit alemany encerclat dins la ciutat. Hitler no va permetre que les seves tropes intentessin escapar del cercle, ja que això implicava abandonar la ciutat ja ocupada, i els soviètics van resistir tots els intents de trencar el setge des de fora. Durant mesos, els alemanys van enviar subministraments al 6è exèrcit per aire, però només podien proporcionar-los una sisena part de les quantitats d'aliments i municions necessàries, i cap al final de l'any la situació dels assetjats era desesperada.

Les pluges de primavera van impedir les operacions en la Unió Soviètica, però tots dos costats van fer servir aquest temps per a preparar-se per a la inevitable batalla que arribaria a l'estiu. La data del començament de l'ofensiva s'havia mogut repetidament, pel fet que retards en la seva preparació havien forçat els alemanys a ajornar l'atac. El 4 de juliol, la Wehrmacht, després de reunir la concentració de poder de foc més gran de tota la Segona Guerra Mundial, va llançar la seva ofensiva contra la Unió Soviètica en el sortint de Kursk. Els soviètics coneixien les seves intencions, i es van afanyar a defensar el sortint amb un sistema enorme de defenses en el terreny. Els alemanys van atacar a la vegada des del nord i el sud del sortint, tallaren el sortint i atraparen 60 divisions soviètiques.

L'ofensiva alemanya en el sector nord va ser avortada quan van aconseguir realitzar molt pocs progressos a través de les defenses soviètiques, però en el sector sud hi va haver veritable perill de produir-se una penetració alemanya. Els soviètics van portar llavors les seves reserves per contenir l'empenta alemanya en el sector sud, i la consegüent Batalla de Kursk va arribar a ser la batalla de tancs més gran de la guerra, a prop de la ciutat de Prokhorovka. Els alemanys ja no tenien reserves de consideració, havien esgotat les seves forces cuirassades; no van poder respondre a la contraofensiva soviètica que els va llançar de tornada a les seves posicions de partida.

Els soviètics van capturar Jarkov després de la seva victòria a Kursk, i amb l'amenaça de les pluges de la tardor, Hitler va estar d'acord en una retirada general a la línia del Dnièper a l'agost. A la fi de setembre, els alemanys van trobar la línia del Dnièper impossible de sostenir quan van créixer els caps de pont soviètics. Ciutats importants del Dnièper van començar a caure, en fou la primera Zaporozhye, seguida per Dnipropetrovsk. A principis de novembre els soviètics van penetrar a través dels seus caps de pont a banda i banda de Kíiv i reconquistaren la capital ucraïnesa. El 1r front ucraïnès va atacar Korosten la nit de Nadal, i l'avanç soviètic va continuar al llarg de la línia del ferrocarril fins que es va assolir la frontera polonesosoviètica de 1939.

Els soviètics van llançar la seva ofensiva d'hivern el gener de 1944, al sector nord i van alliberar el brutal setge de Leningrad. Els alemanys van fer una retirada ordenada des de l'àrea de Leningrad a una línia més curta, basada en els llacs del sud. Per març els soviètics van colpejar Romania des d'Ucraïna. Les forces soviètiques van envoltar el 1r exèrcit Panzer, al nord del riu Nistru. Els alemanys van escapar de la bossa a l'abril, salvant a la majoria dels seus soldats però perdent el seu equip pesant. Durant l'abril, l'Exèrcit Roig va llançar una sèrie d'atacs a prop de la ciutat de Iaşi, Romania, amb l'objectiu de capturar el sector, estratègicament important, que esperaven fer servir de trampolí per a llançar-se cap a Romania per a una ofensiva d'estiu. Quan van llançar l'atac a través del bosc de Târgu Frumos, els soviètics van ser rebutjats pels alemanys i les forces romaneses, en defensar amb èxit les forces de l'Eix el sector en el mes d'abril.

Quan les tropes soviètiques es van acostar a Hongria, les alemanyes l'ocuparen el 20 de març. Hitler va pensar que el líder hongarès, l'almirall Miklós Horthy, ja no podia considerar-se un aliat fiable. Un altre dels aliats de l'Eix, Finlàndia, havia buscat una pau separada amb Stalin el febrer de 1944, però no van acceptar els termes inicials que els van oferir. El 9 de juny, la Unió Soviètica va començar la quarta ofensiva estratègica a l'Istme de Carèlia que, després de tres mesos, va forçar Finlàndia a acceptar un armistici.

Abans que els soviètics poguessin començar la seva ofensiva d'estiu cap a Belarús, havien de netejar la península de Crimea de forces de l'Eix. Restes del 17è exèrcit alemany del grup d'exèrcits sud i algunes forces romaneses havien estat aïllades i deixades enrere a la península quan els alemanys s'havien retirat d'Ucraïna. A principis de maig, el 3r front ucraïnès de l'Exèrcit Roig va atacar els alemanys i la consegüent batalla va ser una victòria completa per a les forces soviètiques, i va fracassar un barroer esforç d'evacuació a través del mar Negre per part dels alemanys.


Avenços soviètics des de l'agost de 1943 a desembre de 1944
Amb Crimea "neta", la llargament esperada ofensiva soviètica d'estiu, de nom en codi operació Bagration, va començar el 22 de juny de 1944, amb 2,5 milions de soldats i 6.000 tancs. El seu objectiu era netejar Belarús de tropes alemanyes, i aixafar el grup d'exèrcit centre alemany que estava defensant aquest sector. L'ofensiva es va organitzar per coincidir amb els desembarcaments aliats a Normandia, però els retards van fer que l'ofensiva hagués de ser ajornada per algunes setmanes. La subsegüent batalla va resultar la destrucció del grup de l'exèrcit centre alemany, i provocà unes 800.000 baixes alemanyes, la derrota més gran de la Wehrmacht durant la guerra. Els soviètics van continuar imparables endavant, i arribaren a prop de Varsòvia el 31 de juliol.

La proximitat de l'Exèrcit Roig va fer que els polonesos de Varsòvia pensessin que serien alliberats aviat. L'1 d'agost, es van revoltar com a part de la més àmplia operació Tempest. Gairebé 40.000 lluitadors de la resistència polonesa van prendre el control de la ciutat. Els soviètics, però, no avançaren més. L'única ajuda que van rebre els polonesos va ser foc d'artilleria, quan unitats de l'exèrcit alemany, que es movien dins de la ciutat per fer callar la revolta, van rebre trets d'artilleria soviètica. La resistència va acabar el 2 d'octubre. Després unitats alemanyes van destruir la major part del que havia quedat de la ciutat.


Ciutadans de Bucarest aclamant el nou aliat de Romania, l'Exèrcit Roig, el 31 d'agost de 1944
Després de la destrucció del grup de l'exèrcit centre alemany, els soviètics van atacar les forces alemanyes al sud a mitjan juliol de 1944, i en el termini d'un mes havien netejat Ucraïna de la presència alemanya, infligint greus pèrdues als alemanys. Una vegada que Ucraïna va ser netejada, les tropes soviètiques van colpejar Romania. El 2n i 3r fronts ucraïnesos de l'Exèrcit Roig es van embrancar amb el Heeresgruppe Südukraine alemany, que estava constituït per formacions alemanyes i romaneses, en una operació per ocupar Romania i destruir les formacions alemanyes en el sector. El resultat de la Batalla de Romania va ser una victòria completa per l'Exèrcit Roig, i va significar el pas de Romania des del camp de l'Eix cap al camp aliat. Bulgària es va rendir a l'Exèrcit Roig al setembre. Seguint els alemanys en retirada des de Romania, els soviètics van entrar a Hongria l'octubre de 1944, però el 6è exèrcit alemany va envoltar i va destruir tres cossos del grup Pliyev del mariscal Rodion Yakovlevich Malinovsky prop de Debrecen, a Hongria. Els soviètics havien esperat amb el seu ràpid assalt la captura de Budapest, però van ser rebutjats i Hongria romandria com a aliada d'Alemanya fins a la fi de la guerra a Europa. Aquesta batalla seria l'última victòria alemanya al front oriental.

Els soviètics es van recobrar de la seva derrota a Debrecen, i les columnes avançades de l'Exèrcit Roig van alliberar Belgrad a la fi de desembre i van arribar a Budapest el 29 de desembre de 1944, envoltant la ciutat i atrapant unes 188.000 tropes de l'Eix, incloent-hi moltes Waffen-SS alemanyes. Els alemanys van aguantar fins al 13 de febrer de 1945, i el setge va esdevenir un dels més sagnants de la guerra. Mentrestant el 1r, 2n i 3r fronts del Bàltic de l'Exèrcit Roig van entaular combat amb les restes del grup de l'exèrcit centre i del grup d'exèrcit nord per capturar la regió bàltica de mans alemanyes a l'octubre de 1944. El resultat de la consegüent sèrie de batalles va ser la pèrdua permanent de contacte entre els grups d'exèrcit nord i centre, i la creació de la bossa de Courland a Letònia, on els exèrcits alemanys 16è i 18è van ser atrapats, amb un total d'uns 250.000 soldats, on romandrien fins al final de la guerra.

Guerra del Pacífic
Article principal: Guerra del Pacífic
L'expansió japonesa pel sud-est asiàtic va durar fins a mitjan 1942 i es va estendre a llocs tan allunyats entre si com Birmània, les Illes Salomó i les Illes Aleutianes. A Nova Guinea, l'objectiu dels japonesos era conquerir Port Moresby per després poder atacar Austràlia.[35] Tanmateix, els plans japonesos es van veure frustrats, primer en la Batalla del mar del Corall (4-8 de maig), on una flota nord-americana els va impedir desembarcar tropes a l'illa, i després a la pista de Kokoda, on durant els mesos d'agost i setembre japonesos, americans i australians es van enfrontar enmig de la jungla. Després d'aconseguir arribar a només 50 km de Port Moresby, la falta de reforços i de material va obligar els japonesos a retrocedir i a abandonar definitivament els seus plans. Després de la Batalla del mar del Corall[36] van ser frenats pels aliats en les batalles de Midway, Nova Guinea i Guadalcanal.

L'illa de Guadalcanal, a l'arxipèlag de les Illes Salomó, estava ocupada pels japonesos des del juliol de 1942. Els americans hi van desembarcar el 7 d'agost. A partir de llavors, Guadalcanal i les seves aigües es van convertir en el centre de nombrosos combats terrestres, navals i aeris. Els japonesos no van poder resistir el ritme de baixes i el gener de 1943 es va ordenar l'evacuació de l'illa. Després d'aquestes derrotes, els japonesos van perdre totalment la iniciativa i es van limitar a defensar els territoris ja ocupats.

1943: El tomb de la guerra
Campanya del nord d'Àfrica
Article principal: Campanya de Tunísia
A principis de 1943, de forma una mica inesperada, quan els alemanys van atacar les encara inexpertes forces americanes que s'havien endinsat a Tunísia, van aconseguir algunes petites victòries que els van encoratjar a realitzar atacs més importants com el de la Batalla del pas de Kasserine (19-25 de febrer de 1943). Tanmateix, finalment, la superioritat numèrica, de recursos i de subministraments dels aliats es va acabar imposant i, el 13 de maig de 1943, les últimes forces de l'Eix a Tunísia (250.000 soldats alemanys i italians) van acabar rendint-se als aliats. Així van acabar gairebé 3 anys de guerra a l'Àfrica.

Campanya d'Itàlia
Article principal: Campanya d'Itàlia (Segona Guerra Mundial)

L'abadia de Montecassino i les valls i muntanyes que la rodegen es trobaven al bell mig de la línia Gustav i van ser un dels escenaris principals de la guerra a Itàlia. L'abadia va ser totalment destruïda pels bombardeigs aliats durant la guerra però va ser reconstruïda després
Finalitzada la campanya del nord d'Àfrica, els aliats van decidir que el següent pas seria la invasió d'Itàlia, començant per Sicília. El 10 de juliol de 1943, les tropes britàniques i nord-americanes van desembarcar al sud-est de l'illa i van poder ocupar-la en poc més d'un mes. La invasió aliada de territori italià va provocar que, el 24 de juliol, el rei d'Itàlia Víctor Manuel III ordenés la detenció de Mussolini i nomenés el mariscal Badoglio nou president del país. El nou govern italià va iniciar de seguida converses de pau amb els aliats que van culminar el 3 de setembre, quan Itàlia va signar la rendició. Les negociacions i la rendició es van mantenir en secret per no alertar Hitler.

El mateix dia 3, les forces aliades van creuar l'estret de Messina i, sense trobar gaire resistència, van començar a avançar per la península de Calàbria. Tanmateix, la força principal aliada va desembarcar a prop de Salern el 9 de setembre. Aleshores, Hitler va descobrir la traïció dels italians i va ordenar l'ocupació d'Itàlia i el desarmament de l'exèrcit italià. Com a conseqüència, les forces aliades van haver de lluitar durament per poder sortir de les platges de Salern. Mentrestant, paracaigudistes alemanys van alliberar Mussolini i Hitler el va posar al capdavant del nou Estat feixista del nord d'Itàlia, amb capital a Milà. Al mateix temps que es retiraven lentament del sud d'Itàlia, els alemanys van organitzar una poderosa línia de defensa (la línia Gustav) a l'altura de la ciutat de Cassino, uns 100 km al sud-est de Roma. La línia Gustav va retenir els aliats des del desembre de 1943 fins al maig de 1944.

Front oriental
Article principal: Batalla de Kursk
Article principal: Front Oriental de la Segona Guerra Mundial
Les últimes tropes alemanyes a Stalingrad es van rendir el 2 de febrer de 1943. Dels 300.000 soldats que formaven el 6è exèrcit, només 96.000 van sobreviure i foren capturats pels soviètics. Aquest va ser un dels grans punts d'inflexió en l'escenari europeu de la Segona Guerra Mundial.

A principis de 1943, els soviètics van iniciar una nova ofensiva. La ciutat de Khàrkiv va canviar de mans un parell de vegades, però no es van produir grans canvis en la situació de la guerra. Tanmateix, els successius avanços i retrocessos del front en els últims mesos havien deixat un sortint de les forces soviètiques al voltant de la ciutat de Kursk. Hitler va voler recuperar la iniciativa de la guerra organitzant una gran ofensiva en aquesta zona per al juliol de 1943: l'operació Citadel. Durant el seu transcurs, el 12 de juliol, es va produir la Batalla de Prokhorovka, considerada la batalla més gran de carros blindats de la història, amb més de mil tancs involucrats. Tanmateix, per als alemanys va ser una completa derrota on no es va aconseguir cap dels objectius fixats. A partir d'aquesta batalla, i fins al final de la guerra, els alemanys ja no van organitzar cap més operació d'importància en el front oriental, limitant-se a retrocedir a mesura que els soviètics avançaven.

Guerra del Pacífic
Article principal: Guerra del Pacífic
Després d'haver aturat l'expansió japonesa pel Pacífic, els aliats van passar a l'atac. A la fi de juny de 1943, va començar una campanya per aïllar la important base japonesa de Rabaul a l'illa de Nova Bretanya. Es van atacar simultàniament les bases japoneses a Nova Guinea, seguint la costa nord de l'illa en direcció nord-oest i es van realitzar atacs amfibis a les Illes Salomó. La bona marxa de l'operació va permetre que a la fi de 1943 tropes nord-americanes desembarquessin a la mateixa illa de Nova Bretanya. Pel mateix temps, però a milers de quilòmetres d'allí, els americans van expulsar els japonesos dels atols de Tarawa i Makin, a les Illes Gilbert.

1944: El principi del final
Campanya d'Itàlia
Article principal: Campanya d'Itàlia (Segona Guerra Mundial)
Un desembarcament aliat a Anzio, darrere les línies alemanyes, i successius atacs a la línia Gustav van permetre als aliats desbordar els defensors alemanys que van veure's forçats a retirar-se, deixant el camí lliure cap a Roma, que va ser alliberada el 4 de juny de 1944. Tanmateix, els aliats no van aconseguir evitar que les forces alemanyes en retirada escapessin cap al nord. Al llarg de la serralada dels Apenins, al nord i a l'est de Florència, els alemanys van preparar una altra línia de defensa (la línia Gòtica) que va esdevenir un altre dur obstacle per als aliats. Amb gran esforç, els aliats van capturar els passos de muntanya i van començar a baixar cap a la plana del Po, però la falta d'efectius (destinats a la conquesta de França) i l'arribada de l'hivern van deixar els aliats aturats al sud de Bolonya.

Front occidental
Articles principals: Operació Overlord i Front Occidental de la Segona Guerra Mundial

Soldats americans desembarcant a les platges de Normandia, 6 de juny de 1944
Per intentar alleujar la pressió alemanya sobre el front oriental i accelerar la fi de la guerra, el 6 de juny de 1944 (anomenat el Dia D) els aliats van obrir un nou front a Europa realitzant un desembarcament massiu de tropes a les costes de Normandia, amb l'objectiu prioritari d'alliberar França. Aquesta invasió, de nom en clau operació Overlord, va ser i continua sent el desembarcament de tropes més gran de la història, involucrà gairebé 3 milions de soldats. A pesar que en algunes de les platges el nombre de baixes aliades va ser important, el desembarcament va ser un èxit. Durant prop de dos mesos, però, la resistència alemanya a Normandia va ser ferma i el trencament definitiu del front no va arribar fins a la fi de juliol. Un cop els aliats van poder sortir de Normandia, la conquesta de França va ser ràpida; en quinze dies van avançar 1.000 km.[37] El 15 d'agost un altre desembarcament aliat a la costa Blava va accelerar la retirada alemanya. El 25 d'agost, els aliats van entrar a París i a mitjan setembre la major part de França i de Bèlgica ja havien estat alliberades. El desembre de 1944 els aliats van llançar l'operació Horta, un pla arriscat que tenia com a objectiu accelerar l'arribada de l'exèrcit aliat al Rin, l'últim gran obstacle natural per a l'ocupació aliada d'Alemanya. Consistia en el llançament d'un gran nombre de paracaigudistes sobre diverses ciutats neerlandeses per prendre per sorpresa el control dels ponts sobre rius i canals seguint una línia que anava des del sud dels Països Baixos fins al Rin. Seguidament, un avanç aliat al llarg d'aquesta línia havia de connectar els ponts. L'operació va ser un fracàs relatiu, ja que, malgrat que la majoria de ponts es van poder capturar intactes, l'últim i crucial pont sobre el Rin a Arnhem no va poder ser capturat.

El setembre de 1944, els alemanys van realitzar un fort contraatac al front occidental anomenat Batalla de les Ardenes. Va tenir lloc a la regió de les Ardenes, precisament allà on els alemanys havien tingut tant d'èxit durant la primavera de 1940. Inicialment, l'atac va agafar els aliats per sorpresa, però, a banda de reconquerir algunes viles belgues, l'avanç alemany va perdre embranzida ràpidament. A la fi de gener de 1945, tot el territori guanyat pels alemanys durant l'operació ja havia estat recuperat.

Front oriental
Articles principals: Sublevació de Varsòvia i Front Oriental de la Segona Guerra Mundial
Entre el setembre de 1943 i el maig de 1944, els soviètics van efectuar un ràpid avanç en el sector meridional del front recuperant la totalitat d'Ucraïna fins a la frontera amb Romania i Polònia. Al llarg del 1944, els successius atacs als sectors nord, centre i sud del front van donar continuïtat al cada vegada més ràpid avanç en direcció a Alemanya.

En el sector nord, els soviètics van aixecar completament el setge de Leningrad i van continuar avançant cap a Estònia i Letònia. També van aconseguir recuperar tot el territori que els finlandesos havien capturat durant l'ofensiva de 1941, forçant la rendició de Finlàndia el 4 de setembre de 1944. En el sector centre, l'operació Bagration va aniquilar completament el grup d'exèrcits alemanys i va permetre als soviètics avançar uns 600 km a través de Belarús i entrar a Lituània, Polònia i Hongria. En el sector sud, la defensa de l'exèrcit romanès es va enfonsar i el rei Carles II de Romania va aprofitar l'oportunitat per a demanar un armistici amb els russos. Els alemanys van respondre intentant assassinar el rei, cosa que no va agradar gens als romanesos, que van unir-se als aliats declarant la guerra a Alemanya. Els alemanys es van veure obligats a retirar-se del país. Al cap d'una setmana, Bulgària va passar-se també al bàndol aliat. Els soviètics van continuar avançant cap a Iugoslàvia; arribaren a Belgrad el 15 d'octubre. Amb tot això, els alemanys es van veure forçats a retirar-se de Grècia per no quedar tallats.

Durant el 1944, un fet destacable va ser la rebel·lió de Varsòvia contra l'ocupació alemanya. La revolta va començar el dia 1 d'agost. Els polonesos esperaven poder resistir uns pocs dies fins que l'Exèrcit Roig arribés a la ciutat. Tanmateix, això no entrava dins dels plans de Stalin, que volia que després del seu alliberament, Polònia quedés sota un nou govern comunista. Per contra, els revoltats eren lleials al govern polonès a l'exili. L'avanç soviètic va ser aturat a les portes de Varsòvia. Mentrestant, els alemanys van enviar noves forces per reprendre el control de la ciutat i el 2 d'octubre els últims revoltats van haver de rendir-se.

Campanya de Birmània
Article principal: Campanya de Birmània
El 8 de març de 1944 els japonesos van intentar una invasió parcial de l'Índia, llavors colònia britànica, des de les seves posicions avançades a Birmània. L'atac japonès va aconseguir assetjar la ciutat d'Imphal i tallar les comunicacions amb la propera ciutat de Kohima. Tanmateix, després d'uns mesos de dura batalla sense més avanços, l'exèrcit japonès es va quedar sense subministraments i va haver de retirar-se. Els japonesos van patir vora 55.000 baixes, la pitjor derrota de la seva història.

Guerra del Pacífic
Article principal: Guerra del Pacífic
L'avanç de l'exèrcit dels Estats Units pel Pacífic va continuar amb la conquesta de les Illes Marshall el febrer de 1944. Molt més important va ser la conquesta de les Illes Mariannes (juny-agost), i especialment l'illa de Saipan, ja que la possessió d'aquesta illa va permetre als americans establir bases aèries avançades des d'on bombardejar el mateix territori japonès. La reacció japonesa a l'ocupació de Saipan va ser la Batalla del mar de les Filipines (19-20 de juny). L'armada japonesa va utilitzar tots els portaavions que li quedaven i un gran nombre d'avions per a expulsar els americans de les Mariannes, però la batalla se'ls va girar en contra i van patir una dolorosa derrota de la qual ja no es podrien recuperar. El pas següent dels americans va ser la invasió de les Filipines, que va començar el 20 d'octubre amb la invasió de l'illa de Leyte i que va anar seguida de la batalla del golf de Leyte, en què els japonesos van utilitzar atacs kamikazes per primera vegada.

1945: La fi de la guerra
Campanya d'Itàlia
Article principal: Campanya d'Itàlia (Segona Guerra Mundial)
L'ofensiva final aliada, que va començar el 9 d'abril de 1945, va aconseguir trencar completament el front alemany i ocupar tota la plana del Po. Els alemanys es van retirar cap als Alps, però llavors la guerra ja arribava a la fi. El 28 d'abril, Mussolini i la seva amant Clara Petacci van fugir de Milà per intentar buscar refugi a Suïssa, però pel camí van ser capturats per partisans italians que els van afusellar i van penjar els seus cadàvers a la plaça de Milà. L'exèrcit alemany a Itàlia es va rendir el 2 de maig de 1945.

Front occidental
Article principal: Front Occidental de la Segona Guerra Mundial
Durant els mesos de febrer i març de 1945 els aliats van aconseguir avançar fins al Rin en un ampli front, des dels Països Baixos fins a la frontera suïssa. Arribats al Rin, va ser crucial la captura del pont de Remagen (Alemanya), que va permetre establir un cap de pont a la riba oposada. Durant l'abril, la defensa alemanya es va esfondrar i tot el territori entre el Rin i l'Elba, des del mar del Nord fins als Alps, va ser capturat pels aliats. El comandant suprem de les forces aliades a Europa, el general Dwight D. Eisenhower, va decidir unilateralment deixar la captura de Berlín als soviètics. Per aquest motiu, els exèrcits aliats van aturar el seu avanç a l'Elba, on el 25 d'abril van connectar amb l'exèrcit soviètic. Les tropes aliades també van entrar a Àustria i a la República Txeca on també es van trobar amb els soviètics.

Front oriental
Article principal: Batalla de Berlín
Article principal: Front Oriental de la Segona Guerra Mundial

Montreal Daily Star: "Germany Quit", 7 de maig de 1945
Després d'estar uns quants mesos aturats al Vístula, el 12 de gener de 1945 l'exèrcit soviètic va rellançar l'ofensiva per conquerir Polònia. En poques hores, el front alemany es va esfondrar completament i els soviètics van poder avançar de forma sorprenentment ràpida. Prússia oriental va ser ocupada i milions dels seus habitants, d'ètnia i cultura alemanyes, van fugir per mar cap a Alemanya, escapant de les represàlies soviètiques. El dia 19, l'Exèrcit Roig va travessar la frontera germanopolonesa anterior a l'inici de la guerra i a la fi de mes va arribar a l'Oder, a només 70 km de Berlín. Allà es va aturar per reagrupar-se.

Mentrestant, a la resta del front oriental, els soviètics avançaven a tot arreu. A Hongria, Budapest va ser capturada el 13 de febrer, després d'un llarg setge. Des d'aquí, van continuar cap a Àustria, on van entrar el 30 de març, ocuparen Viena el 13 d'abril. Simultàniament, estaven avançant a través d'Eslovàquia en direcció a la República Txeca.

El 16 d'abril va començar l'atac final a Berlín. L'exèrcit soviètic, apostat al llarg de l'Oder, va avançar des del nord, l'est i el sud encerclant la ciutat. La defensa alemanya estava formada en part per civils, molts adolescents. Barri a barri i carrer a carrer, els soviètics van anar prenent el control de la ciutat. Hitler va refusar fugir i es va recloure en el seu búnquer, juntament amb alguns dels seus generals. El 30 d'abril, amb l'exèrcit soviètic ja només a uns quants carrers de distància, Hitler es va suïcidar. La ciutat de Berlín es va rendir el 2 de maig.

El successor de Hitler va ser l'almirall Karl Dönitz. Aquest va donar la seva autorització al general Alfred Jodl per signar la rendició incondicional d'Alemanya. La històrica reunió es va resoldre a les 02.41 CET del dilluns 7 de maig de 1945 en una aula d'una escola de Reims,[38] on el quarter general suprem aliat de la força expedicionària (SHAEF) tenia instal·lada la seva seu. Els signataris van ser l'esmentat Jodl per part alemanya, Walter Bedell Smith per part angloamericana, Ivan Susloparov per part soviètica, i François Sevez per part francesa. L'hora assignada per al cessament total de les hostilitats quedava establerta a les 23.01 CET de l'endemà dia 8, moment que significaria el final de la guerra a Europa.

Campanya de Birmània
Article principal: Campanya de Birmània
A la fi de 1944, els britànics, amb el suport de l'exèrcit xinès, van iniciar la reconquesta de Birmània. Des de l'Índia i des de les zones no ocupades al nord-oest del país, l'atac principal es va concentrar en la captura de Mandalay (20 de març de 1945). Des d'aquí va començar la cursa cap a Yangon, la capital del país, que va ser capturada el 2 de maig mitjançant un atac amfibi. Això va posar punt final a l'ocupació japonesa de Birmània.

Guerra del Pacífic
Article principal: Guerra del Pacífic

Durant el mes d'agost de 1945, el bolet atòmic de l'explosió nuclear sobre la ciutat japonesa de Nagasaki es va elevar a una altitud de 18.000 metres. Aquest atac va precipitar la rendició del Japó i la fi de la guerra
Al gener, els americans van desembarcar a Luzón, l'illa més gran de les Filipines. Manila, la capital, va ser capturada el 3 de març. La conquesta completa de les Filipines no va acabar fins al juliol, però mentrestant els americans ja es van concentrar en el seu pròxim objectiu, l'illa d'Iwo Jima (19 de febrer-26 de març). La importància d'aquesta illa radicava en el fet que, des d'allí, els avions caces americans podien donar protecció als B-29 que bombardejaven les ciutats japoneses. Tanmateix, aquesta illa ja es considerava territori japonès i la defensa japonesa va ser especialment acarnissada contra els marines americans. La següent illa envaïda va ser Okinawa (1 d'abril-21 de juny), on el nombre de baixes americanes va ser igualment gran.

Tot i que encara quedaven moltes bosses de resistència japonesa escampades pel Pacífic i el sud-est asiàtic, l'alt comandament nord-americà ja tenia planejada la invasió del Japó, prevista per al mes de novembre. Tanmateix, la dura resistència japonesa a Iwo Jima i a Okinawa feien presagiar una campanya molt dura per als americans.

Bombardeigs d'Hiroshima i Nagasaki i rendició del Japó
Article principal: Bombardejos atòmics d'Hiroshima i Nagasaki
El mes de juliol de 1945, el projecte Manhattan va finalitzar la construcció de la primera bomba atòmica. El president dels Estats Units, Harry S. Truman, va justificar la utilització d'aquesta nova arma per obligar el Japó a rendir-se immediatament. El 6 d'agost de 1945, la primera bomba atòmica amb finalitats bèl·liques va explotar sobre la ciutat japonesa d'Hiroshima; la va destruir per complet i va provocar uns 75.000 morts i un nombre encara més gran de ferits. Com que el govern japonès no es va rendir immediatament, el 9 d'agost una altra bomba va ser llançada sobre Nagasaki, que provocà una mortaldat i una destrucció semblants.

El 8 d'agost, exactament tres mesos després de la fi de la guerra a Europa i complint el pacte acordat amb els aliats en la conferència de Jalta, la Unió Soviètica va declarar la guerra al Japó i va envair Manxúria.

El 15 d'agost, l'emperador del Japó Hirohito va prendre la decisió d'anunciar per ràdio la rendició del país, tot i que una part del govern japonès estava decidit a continuar lluitant. La rendició oficial del Japó es va signar el 2 de setembre. Això va significar el final de la Segona Guerra Mundial, tot i que algunes unitats japoneses aïllades van continuar lluitant algunes setmanes més.

Conseqüències
Econòmiques
Al final de la guerra, milions de persones s'havien quedat sense casa, l'economia europea s'havia ensorrat i el 70% de la infraestructura industrial europea estava destruïda. El 1947, el secretari d'estat dels Estats Units George Marshall va establir un pla, conegut com el Pla Marshall, per a la recuperació econòmica europea. Aquest pla preveia que els EUA destinessin bilions de dòlars per a la reconstrucció d'Europa. Els països ocupats per la Unió Soviètica no van beneficiar-se d'aquest pla.

Alemanya i els altres països de l'Eix van haver de compensar econòmicament els països aliats.

Guerra freda
Article principal: Guerra Freda
El final de la Segona Guerra Mundial va marcar la fi de la posició del Regne Unit com a superpotència global i l'emergència dels Estats Units i la Unió Soviètica com a poders dominants en el món. Les friccions entre aquestes dues superpotències van anar augmentant i van portar a l'esclat de la guerra freda.

Emigracions forçades
A la zona de la Silèsia i la Pomerania hi va haver l'emigració a l'estiu del 1945 d'uns 5 milions d'alemanys.[39] Els polonesos es van dedicar a seguir i perseguir els alemanys. En dos anys a la zona de Wroclaw (Polònia) hi va haver 150.000 alemanys obligats a marxar, aquests van ser substituïts per polonesos.

Un altre exemple el trobem a Txecoslovàquia, on els alemanys representaven el 22,5% del país.[40]

Noves fronteres

Zones d'ocupació a Alemanya el 1946, després que el territori de l'est ja hagués estat annexat a Polònia. La regió ratllada és el Saarland que no passaria a ser protectorat francès fins al 1947
Els estats vencedors van establir les noves fronteres dels estats derrotats. Això va tenir com a resultat que milions de persones es van trobar de cop en territori hostil i van haver d'abandonar les seves cases. El principal beneficiat va ser la Unió Soviètica, que va guanyar territori a costa d'Alemanya, Finlàndia, Polònia i el Japó. Polònia va ser compensada i rebé la major part del territori alemany a l'est de la línia Oder-Neisse, incloent-hi les regions industrials de Silèsia.

Alemanya va ser dividida en quatre zones d'ocupació, cada una controlada per un d'aquests estats: els Estats Units, el Regne Unit, França i la Unió Soviètica. A mesura que les relacions entre els estats vencedors es van anar deteriorant, les línies de demarcació entre les zones d'ocupació van esdevenir fronteres estatals. Les zones americana, britànica i francesa es van unir el 1949 per crear l'República Federal d'Alemanya i la zona soviètica va convertir-se en la República Democràtica d'Alemanya.

La Prússia oriental va desaparèixer, dividida entre la Unió Soviètica, Polònia i Lituània. Àustria va ser separada d'Alemanya per tornar a esdevenir un estat independent, tal com era abans de l'Anschluss de 1938. La República Txeca i Eslovàquia van tornar a ser unides i es va crear altra vegada l'estat de Txecoslovàquia i la regió dels Sudets hi va ser incorporada. La regió del Saarland va esdevenir temporalment un protectorat de França, però després va retornar a Alemanya. Corea, que va ser dividida en dos al llarg del paral·lel 38 per soviètics i americans, va acabar esdevenint dos estats diferents, Corea del Nord i Corea del Sud.

A les àrees ocupades pels aliats occidentals, els governs existents abans de l'inici de la guerra van ser restablerts o es van crear nous governs democràtics; a les àrees ocupades per la Unió Soviètica, incloent-hi territoris d'anteriors aliats com Polònia, s'hi van crear estats comunistes satèl·lits de la Unió Soviètica.

Nacions Unides
Article principal: Història de les Nacions Unides
Com que la Societat de Nacions havia fracassat en la seva tasca de prevenir la guerra, el 1945 es va crear un nou organisme internacional anomenat les Nacions Unides. A diferència del seu predecessor, les Nacions Unides han pres un paper més actiu en el món, lluitant contra epidèmies i proveint ajuda humanitària a les nacions en problemes. Les Nacions Unides també van servir com a front diplomàtic durant la guerra freda. També van ser responsables de la creació del modern estat d'Israel, en part com a resposta a l'Holocaust.

La Primera Guerra mundial o la Gran Guerra fou un conflicte bèl·lic que va tenir lloc a Europa i al Pròxim Orient entre 1914 i 1918. La política exterior cada vegada més agressiva d'Àustria-Hongria, Rússia i especialment Alemanya va originar el conflicte. El detonant de l'esclat de la guerra fou l'assassinat, el 28 de juny de 1914 a Sarajevo (Bòsnia), de l'hereu al tron dels Habsburg, Francesc Ferran d'Àustria. Després de la declaració de guerra d'Àustria a Sèrbia el 28 de juliol, la majoria d'estats europeus es van veure implicats en el conflicte. Rússia es va mobilitzar en suport de Sèrbia els dies 29 i 30 de juliol. Alemanya va declarar la guerra a Rússia el 1r d'agost i a França el 3 d'agost.[2] Dels 32 països bel·ligerants, els principals estats involucrats van ser, d'una banda, els anomenats «aliats»: França, l'Imperi britànic, Sèrbia, l'Imperi Rus, els Estats Units i el Regne d'Itàlia, i de l'altra les «potències centrals»: l'Imperi alemany, l'Imperi Austrohongarès, l'Imperi turc i Bulgària. L'Estat Espanyol va romandre neutral durant tota la guerra.

Finalitzà amb la signatura de l'armistici de Compiègne l'11 de novembre de 1918,[3] que establia la derrota de les potències centrals, provocada més per un desgast que impossibilitava la continuació de l'esforç militar que no pas per cap derrota militar. En aquest sentit, i amb la decisió dels dos bàndols de no arribar a un status quo després dels primers mesos de guerra, amb l'estil de guerra de desgast i guerra total, la I Guerra mundial representa un canvi radical respecte als conflictes del segle xix. Durant tota la guerra ambdós bàndols van haver d'anar adaptant-se a noves situacions estratègiques, per a les quals no estaven preparats. Hi respongueren amb una escalada militar sense precedents en la història europea que causà un total de nou milions de morts.

La guerra va donar lloc a una profunda reestructuració de la geografia europea: quatre grans imperis, l'austrohongarès, l'alemany, l'otomà i el rus, van deixar d'existir, i van aparèixer els nous estats de Txecoslovàquia, Iugoslàvia, Hongria, Estònia, Letònia, Lituània, Finlàndia i Polònia. Alemanya, a més, perdé les colònies d'ultramar.

Les relacions internacionals (1870-1914)
A finals del segle xix, un cop unificada Alemanya, el canceller Otto von Bismarck va desenvolupar una política destinada a consolidar el poder alemany a Europa. La seva estratègia va començar amb un potent pla diplomàtic per acabar amb l'hegemonia política que el Regne Unit exercia a Europa. Anglaterra, però, semblava més preocupada pel domini dels seus territoris colonials. Bismarck també va intentar aïllar França que, a part de ser l'enemiga tradicional, reivindicava el retorn dels territoris de l'Alsàcia i la Lorena, perduts el 1871 a conseqüència de la Guerra francoprussiana.

El 1873 Bismarck aconseguí que els tres emperadors europeus signessin una aliança: Guillem I d'Alemanya, Alexandre II de Rússia i Francesc Josep I d'Àustria. Posteriorment s'hi incorporà Itàlia. Aquesta aliança era poc realista, ja que l'Imperi austrohongarès i Rússia es disputaven la influència dels Balcans, i Alemanya es veié obligada a decidir-se. Finalment va renunciar a la participació de Rússia, però va aconseguir un compromís de neutralitat, i així va néixer la Triple Aliança (1882): Alemanya, Àustria i Itàlia.[4]

Nogensmenys, en poc temps la relació russoalemanya es va anar deteriorant, i França ho aprofità oferint a Rússia un suport econòmic que l'ajudava a combatre el fort endeutament, a canvi d'establir un conveni militar (1892), i convencent alhora Anglaterra del perill que suposava el nou desenvolupament alemany. Va néixer així la Triple Entesa (1907): França, Anglaterra i Rússia, i els dos blocs que més tard s'enfrontarien van quedar definits.

Causes de la guerra

Situació política a Europa el 1914
Tot i que el desencadenant de la guerra va ser l'assassinat de l'arxiduc Francesc Ferran, l'hereu de la corona austrohongaresa el 28 de juny de 1914, les causes indirectes de la guerra van ser la competència econòmica, les rivalitats colonials entre els estats europeus, el rearmament constant i molt accelerat a Europa i els conflictes a la zona dels Balcans.

La guerra va començar com un enfrontament entre l'Imperi austrohongarès i Sèrbia, però després de la declaració de guerra austrohongaresa a Rússia l'1 d'agost de 1914, el conflicte es va transformar en un enfrontament militar a escala europea. Finalment es van incrementar les hostilitats fins a convertir-se en una guerra mundial en la qual van participar 32 nacions. 28 d'aquestes, denominades «aliats», i entre les quals hi havia França, Itàlia, el Regne Unit, Rússia i els Estats Units, van lluitar contra la coalició de les «potències centrals», integrada per Àustria-Hongria, Alemanya, l'Imperi Otomà[5] i Bulgària.

Colònies, zones de comerç i ascens d'Alemanya
A la fi del segle xix, Europa dominava el món des dels àmbits tecnològic, financer, econòmic i, sobretot, polític; Àfrica és gairebé totalment ocupada (llevat de Libèria i Etiòpia), així com l'Àsia meridional. La Xina va caient a poc a poc sota el domini europeu. Els EUA i Rússia tenen un domini eficient dels seus vasts territoris. Un conflicte entre França i el Regne Unit podia haver esclatat a causa de l'incident de Fachoda, però el ràpid ascens de la potència alemanya va unir els dos països per mitjà de l'Entente cordiale. El Regne Unit especialment, però també França, tenien imperis immensos que gairebé els asseguraven l'exclusivitat del comerç i l'explotació de riqueses en aquests règims colonials. Alemanya, que no tenia gairebé cap colònia, va començar a reclamar-ne algunes a partir de 1870, i va aconseguir petits establiments colonials a la Xina (Tsingtao), a les illes del Pacífic i, sobretot, a l'Àfrica.

Les crisis marroquines
La conferència de Berlín (1885) havia definit uns acords entre els imperis colonials per al control dels territoris, però al segle xx es van incorporar nous imperis, especialment Alemanya, i van sorgir conflictes un altre cop. El Marroc, encara per repartir, va ser el nou escenari dels conflictes.

El 1905 Alemanya va oferir suport al soldà del Marroc per fer front a les pressions franceses, que pretenien fer-hi un protectorat. Alemanya hi arribà fins i tot a desembarcar, però l'any següent, a la conferència d'Algesires, es va establir un pacte francoespanyol per a l'establiment d'un protectorat, frustrant així les aspiracions alemanyes.

Al cap de poc (1911) va haver-hi un nou conflicte, quan Alemanya va enviar vaixells de guerra al Marroc per protegir els seus súbdits d'una insurrecció ocorreguda al sud. Gran Bretanya es va posar al costat de França incondicionalment.

Alsàcia i Lorena
Per la seva banda, França desitjava obtenir la revenja del fracàs sofert en la Guerra francoprussiana de 1870 contra Alemanya. En les escoles s'encoratjava els nens, després de les reformes de Jules Ferry, a acolorir Alsàcia i Lorena en negre sobre el mapa de França (territoris que havia cedit a Alemanya en el tractat de Frankfurt). Aquesta generació va ser educada sota la idea de venjar l'afront de 1870. De tota manera, la recuperació de l'Alsàcia i la Lorena fou més una conseqüència de la guerra que no una idea plantejada seriosament pel govern i per l'estat major francès abans del conflicte.

Els Balcans
Els països dels Balcans, alliberats de l'Imperi Otomà (el «malalt d'Europa»), són objecte de rivalitat entre les grans potències. L'Imperi Otomà, que s'enfonsa lentament, no té a Europa, abans de la guerra, més que Constantinoble i un petit territori al seu voltant. Tots els joves països nascuts d'aquesta descomposició (Grècia, Bulgària, Romania, Sèrbia, Montenegro, Albània) cerquen expandir-se a costa dels seus veïns.

Un punt especialment conflictiu era el de Bòsnia. L'Imperi austrohongarès havia ocupat la zona als otomans i n'havia fet un protectorat amb certa autonomia i un parlament propi. Nogensmenys, els intents de Sèrbia per controlar Bòsnia, amb la idea de reunir en un mateix país tots els serbis, provocaren continus conflictes a Bòsnia, de manera que el govern austrohongarès decidí suspendre'n l'autonomia i annexar directament el territori a l'imperi.

A més, els dos enemics seculars de l'Imperi Otomà continuen la seva política tradicional. L'Imperi austrohongarès desitja continuar la seva expansió en la vall del Danubi, fins al mar Negre. Rússia, que està lligada històricament i cultural als eslaus dels Balcans, de confessió ortodoxa, i que els ha brindat el seu suport ja en el passat, disposa d'aliats naturals en la seva política de conquesta d'un accés lliure a la Mediterrània, que passa pel control dels estrets (el Bòsfor i els Dardanels) i, en darrer terme, pel control de la capital otomana. Evidentment, aquestes dues polítiques entre una potència catòlica i una d'ortodoxa, provoquen enfrontaments a la zona dels Balcans.

El casus belli i la crisi de juliol
Article principal: Crisi de juliol
L'esdeveniment detonant del conflicte va ser l'assassinat de l'arxiduc Francesc Ferran, hereu del tron d'Àustria-Hongria, i la seva esposa, a Sarajevo el 28 de juny de 1914 a mans del jove estudiant nacionalista serbi Gavrilo Princip.

El govern i l'estat major d'Àustria-Hongria aprofitaren l'esdeveniment per a intentar arreglar d'una vegada per totes la «qüestió sèrbia». Àustria-Hongria esperà tres setmanes abans de decidir una cursa d'acció i obtingué d'Alemanya un «xec en blanc» que li prometia suport a qualsevol decisió que prenguessin. Una vegada assegurat el suport, el 23 de juliol el govern austrohongarès envià un ultimàtum a Sèrbia, del qual Sèrbia acceptà totes les condicions excepte la que exigia que agents austríacs poguessin participar en la investigació de l'assassinat de l'arxiduc i que Sèrbia se'n declarés responsable. A partir d'aquest moment es trencaren les relacions diplomàtiques i Àustria-Hongria declarà la guerra a Sèrbia el dia 28 de juliol i mobilitzà el seu exèrcit el dia 30. Complint amb els compromisos de defensa mútua, Rússia també mobilitzà el seu exèrcit, tot i que encara no declarà la guerra a Àustria-Hongria.

Com a conseqüència de la mobilització russa, Alemanya envià un ultimàtum a Rússia el dia 31, exigint l'aturada de les operacions en 12 hores. Com que el dia 1 d'agost el govern alemany no havia rebut cap resposta, Alemanya declarà la guerra a Rússia. El dia 2 d'agost Alemanya ocupà Luxemburg, com a pas preliminar per a la invasió de Bèlgica i la posada en marxa del Pla Schlieffen. Tot i així, Alemanya encara envià un ultimàtum a Bèlgica exigint pas lliure pel seu territori cap a França. Com era previsible, els belgues refusaren i el kàiser Guillem II suggerí al cap d'estat major, Helmuth von Moltke, anul·lar la invasió de França, amb l'esperança de no globalitzar el conflicte, però finalment el Pla Schlieffen tirà endavant.

El 3 d'agost Alemanya declarà la guerra a França i inicià la invasió de França el 4. Aquest acte violava la neutralitat belga, que Alemanya, França i el Regne Unit s'havien compromès a respectar per tractat, i fou el casus belli ideal perquè el govern britànic declarés la guerra a Alemanya. El canceller alemany Bethmann-Hollweg reconegué al Reichstag que la invasió de Bèlgica era contrària a la llei internacional, però que Alemanya es trobava «en un estat de necessitat i la necessitat no sap de lleis». Finalment, el dia 4 d'agost el Regne Unit declarà la guerra a Alemanya.

Front occidental
Article principal: Front occidental de la Primera Guerra Mundial
Guerra de moviment: batalles en les fronteres
El 1914, els estats majors europeus pensaven que la guerra seria curta. Però els generals, que havien estudiat les guerres napoleòniques, estaven equivocats en el seu enfocament inicial de l'enfrontament. Per adaptar-se a l'enorme eficàcia adquirida per les armes a causa de la revolució industrial, les fortificacions havien estat reforçades, però la doctrina d'infanteria no es va tenir en compte.

Els francesos van agrupar les seves tropes a la frontera francoalemanya, entre Nancy i Belfort, dividides en cinc exèrcits. Preveient un atac frontal, van organitzar el Pla XVII. Per contra, els alemanys tenien un pla molt més ambiciós. Comptaven amb un ràpid moviment envolvent per Bèlgica per sorprendre les tropes franceses i marxar cap a l'est de París (Pla Schlieffen de 1905[6]) i després enfrontar-se a les forces franceses al Jura i la frontera suïssa. Van estacionar uns 2/7 de les seves tropes sobre la frontera per resistir l'atac frontal i van preparar 5/7 a marxes forçades.

El començament del pla transcorregué perfectament per als alemanys, que van derrotar l'exèrcit francès en la Batalla de Charleroi (21 d'agost).[7] Simultàniament els francesos van llançar el Pla XVII, però va resultar una catàstrofe, bàsicament perquè es basava en la creença que el centre alemany estava afeblit i amb pocs efectius. No sols no era així sinó que els alemanys disposaren de superioritat numèrica a les Ardenes. A part d'això, els francesos creien que l'abrupte terreny de les Ardenes els afavoriria, cosa que no va ser així, ja que no pogueren desplegar la seva superior artilleria de campanya. Per contra, els alemanys van progressar sempre i van trobar la guarnició de París i les tropes de reserva en la Primera Batalla del Marne que marcà l'abandó definitiu dels plans anteriors a la guerra.[6]

Batalla del Marne i la cursa cap al mar
Article principal: Batalla del Marne
Les batalles del Marne són dues operacions bèl·liques de la Primera Guerra mundial. En la Primera Batalla del Marne, del 6 al 13 de setembre de 1914, situada en la campanya al nord de París, els exèrcits francesos, reorganitzats pel mariscal Joffre, van aconseguir aturar l'avanç dels alemanys, trencant el seu avanç i convertint la guerra ràpida del Pla Schlieffen en guerra de posicions.[8] En la Segona Batalla del Marne entre el 15 de juliol i el 5 d'agost de 1918, dirigida per Ferdinand Foch, es va inclinar la balança a favor dels aliats.

Guerra de posició

Soldats britànics servint una metralladora Vickers durant la Batalla del Somme, el juliol de 1916. Per protegir-se de la guerra química duien caretes antigàs
Després d'aquestes diferents estratègies tan ambicioses, l'equilibri de forces i la presència d'un exèrcit anomenat mitrailleuse facilita enormement la defensa enfront de l'atac i imposa una estabilització del front. Els soldats de trinxera van col·locar quilòmetres de filats i mines. Un assalt presentava tal desavantatge enfront de l'adversari que cap dels dos bàndols es va decidir a llançar una ofensiva d'envergadura.

A la fi de 1915, L'arxiduc Falkenhayn proposa el seu projecte a l'emperador: atacar Verdun (Mosa), plaça forta i impenetrable segons la publicitat francesa, però que estava en posició delicada, per no tenir un camí o una via fèrria per al seu reavituallament. Ell esperava que la seva caiguda afebliria la moral dels soldats francesos. El 21 de febrer de 1916, l'atac pròpiament s'inicia: l'artilleria vigila les posicions franceses. Els alemanys avancen poc, però les pèrdues de la part francesa eren enormes. El 25 de febrer, el General Langle de Cary decideix abandonar, cosa que era el més raonable des d'un punt de vista estratègic. Però el comandament francès pensava que no podrien permetre's perdre Verdun i nomena en el seu lloc Philippe Pétain, el qual organitza una sèrie de violents contraatacs. Els alemanys van transformar aquesta batalla de front reduït en una vasta guerra. L'1 de juliol, els anglesos desfermen una batalla paral·lela a Verdun, en la Batalla de Somme, a fi de dividir les tropes alemanyes i reduir la pressió sobre França.[9] Els alemanys van retrocedir el 15 de desembre i van perdre 5 quilòmetres de territoris, però els van recuperar ràpidament.

Front oriental
Article principal: Front oriental (Primera Guerra Mundial)
L'estratègia de guerra alemanya funciona també contra Rússia. Els exèrcits russos eren enormes i França era necessària per a dividir l'exèrcit alemany. Però el seu nombre impressionant de soldats (8 milions el 1914) amagava la veritat: compost principalment per camperols sense cap formació militar, mal armats i mal equipats, no estava preparat per a enfrontar-se a la màquina de guerra germànica. El comandament rus és també mediocre. Els dos exèrcits s'enfronten en la Batalla de Tannenberg (Prússia oriental) del 25 al 30 d'agost de 1914,[10] després en la Batalla de Mazure del 6 al 15 de setembre de 1914.[11] En els dos casos els russos van sofrir flagrants derrotes i van ser obligats a replegar-se.

Paul von Hindenburg, el comandant alemany d'aquesta campanya, va ser enviat al front occidental per aplicar allí els mateixos mètodes. Ignora que el front s'ha estabilitzat i que els francesos han cavat trinxeres i plantat extensos camps de mines.

La guerra a la Xina i al Pacífic
Article principal: Teatre d'operacions del Pacífic (Primera Guerra Mundial)

Artilleria japonesa a Tsingtao
Després de l'esclat de la guerra, l'Imperi Japonès va enviar un ultimàtum a Alemanya, demanant l'evacuació del nord-est de la Xina. Alemanya es va negar a complir-lo, de manera que el Japó va entrar en la guerra del costat dels aliats el 23 d'agost de 1914. Les tropes japoneses van ocupar les possessions alemanyes a les Illes Carolines i a les Marianes. El 1915, Japó va presentar les vint exigències que obligaven la Xina a no llogar ni cedir cap territori enfront de l'illa de Taiwan a cap país, excepte al Japó. El 1919, la Xina va cedir els drets comercials de Mongòlia interior i Manxúria al Japó. Mentrestant, al Pacífic també hi va haver moviments encara que no batalles d'importància. Les tropes australianes estacionades a Papua van ocupar sense problemes la Nova Guinea Alemanya, mentre que el Japó i Nova Zelanda van dirigir atacs contra les bases alemanyes a les Illes Marianes. El port xinès de Tsingtao, principal base alemanya a l'Extrem Orient, va ser ocupat pels japonesos.[12] Al final de la guerra les illes més al nord del Pacífic d'Alemanya van entrar sota un mandat japonès de la Societat de Nacions, anomenat Mandat del Pacífic Sud.[13]

Altres fronts
Articles principals: Front de l'Orient Mitjà (Primera Guerra Mundial) i Batalla de l'Atlàntic (Primera Guerra Mundial)

Peça d'artilleria britànica, a Helles, Gal·lípoli, juny de 1915

Soldats russos esperant un atac alemany en una línia de trinxeres.
Els altres fronts van intentar maniobres de distracció, però cap va tenir-ne tanta importància com els dos fronts principals:

Els aliats desfermen la Batalla de Gal·lípoli en 1815[14] per permetre a França i Anglaterra revitalitzar Rússia i tancar els Dardanels als imperis centrals. Aquesta idea, defensada netament per Winston Churchill, s'iniciarà amb el desembarcament de Gal·lípoli, però els aliats no aconsegueixen penetrar per sorpresa en l'Imperi Otomà i fracassen en les successives ofensives. L'operació va ser un fracàs, encara que el cos expedicionari constitueix l'exèrcit d'orient, estacionat prop del camp de Salònica. Aquest exèrcit sostindrà tot seguit els serbis i participarà en l'enfonsament de l'imperi Austrohongarès. Romania va declarar la guerra a l'Imperi austrohongarès el 27 d'agost de 1916, i en conseqüència els alemanys van declarar-los la guerra l'endemà i Bulgària, sense declaració de guerra, va atacar Romania el 31 d'agost.[15] L'entrada de Romania en la guerra minvà l'accés al gra de l'Imperi austrohongarès i va obligar els alemanys a retirar tropes de Verdun. Tot i el contraatac romanès al Danubi, Bucarest va caure en mans alemanyes el 6 de desembre de 1916, i confinà l'exèrcit romanès a Moldàvia.[15]

Amb el coronel Lawrence, anomenat Lawrence d'Aràbia, els anglesos van fomentar la revolta de les tribus àrabs per pertorbar els otomans. El ministre d'afers exteriors anglès, lord Arthur Balfour, proposa l'establiment d'un estat jueu a Palestina per obtenir el mètode de fabricació de l'acetona i motivar els jueus nord-americans perquè donessin suport a l'ingrés dels EUA en la guerra. El mateix any, els anglesos ataquen Palestina (on mantindrien després el control fins a 1947).

A l'Àfrica, britànics i francesos van atacar des de tots els fronts les colònies alemanyes, envoltades per les seves possessions. Les forces germàniques a Togolàndia i Camerun es van rendir ràpidament a les tropes anglofranceses, mentre que la colònia de l'Àfrica del Sud-oest va ser envaïda per l'exèrcit sud-africà i ocupada totalment el 1915. Només la colònia de Tanganica (Tanzània continental), sota la direcció del general Paul von Lettow-Vorbeck, va resistir sota domini alemany fins al final de la contesa.

Els alemanys, amb els primers submarins, van intentar imposar un bloqueig complet a Anglaterra i França, interceptar el suport de les seves colònies i trencar les rutes d'aprovisionament entre Amèrica (carn de l'Argentina, armament nord-americà) i Europa. Els torpedes llançats contra el RMS Lusitania, en el qual viatjaven 123 nord-americans, va provocar una viva reacció als EUA, que es va preparar per entrar oficialment en guerra al costat dels aliats.

1917, el viratge de la guerra

Front oriental el 1917
Al març de 1917, l'estat major imperial alemany pren la decisió estratègica de mobilitzar el front més cap al nord, sobre la "línia de Hindenburg", evacuant totes les seves tropes de les posicions ocupades posteriorment a 1914 en el sector de l'Aisne. Dinamiten sistemàticament els edificis emblemàtics de les ciutats ocupades. També desapareixen les fortaleses de Ham i de Coucy (27 de març de 1917). Aquest any també veurà com el tanc, una arma estrenada pels britànics durant les batalles del Somme de 1916, demostra finalment el seu potencial en un atac combinat amb la infanteria a Cambrai: aquesta batalla, si bé no pot consolidar el seu èxit inicial, demostra el camí tàctic per posar fi a la guerra de posicions.


Tanc britànic Mark IV Tadpole. El seu sobrenom, Capgròs, li ve de la seva forma allargada dissenyada per poder travessar les fosses

Medalla honorífica als voluntaris catalans que van lluitar en la Primera Guerra mundial. A banda dels soldats nord-catalans que van formar part de les lleves de l'exèrcit francès, en la Primera Guerra mundial oficialment van lluitar un miler de voluntaris catalans del Principat, tot i que és probable que n'hi hagués més. Van anar al front per defensar les democràcies occidentals contra l'autoritarisme dels imperis centrals i, de retruc, reivindicar la identitat catalana davant la comunitat internacional[16]
La guerra submarina a ultrança va provocar que els Estats Units i Brasil entressin en la guerra junt amb els aliats.[17]

A Rússia amb el triomf de la Revolució de Febrer va abdicar el Tsar, i el Govern Provisional constituït a Rússia, sota la presidència primer del príncep Lvov i després del dirigent socialrevolucionari Aleksandr Kérenski, va decidir continuar la guerra dins de les potències de l'Entesa. El Govern Imperial Alemany va decidir intentar aconseguir la victòria al Front de l'Est aprofitant el sentiment antibel·licista existent a Rússia; per això, va permetre al dirigent bolxevic Lenin viatjar en un vagó de tren segellat des de Suïssa, on residia, cap a Rússia passant per Alemanya, Suècia i Finlàndia.[18] En tornar, el 3 d'abril de 1917 va publicar les "Tesis d'abril" en el diari Pravda.[19] Kérenski decideix el 16 de juny atacar l'Imperi Austrohongarès, una aventura que acabarà el 2 de juliol guanyant-se un enfrontament amb el sector conservador de l'Exèrcit, liderat per Lavr Kornílov. Dos dies després, hi haurà protestes i manifestacions en contra del govern a Petrograd i dos dies més tard l'Imperi Austrohongarès i els alemanys, contraataquen Rússia, que estarà en un estat de pànic i saquejarà la ciutat ucraïnesa de Tarnopol i ordena l'arrest de líders bolxevics. Durant el cop d'Estat de Kornílov a l'agost,[20] Kérenski repartí armes entre els treballadors de Petrograd. Després del cop d'estat i la subseqüent dimissió dels ministres del segon govern de coalició, Kérenski es proclamà comandant en cap suprem d'una Rússia esgotada[21] amb el poble rus que volia la pau a qualsevol preu. Lenin i el seu partit bolxevic prometien «pau, terra i pa» sota un sistema comunista;[22] així mateix, l'exèrcit es descomponia a causa de les desercions dels soldats d'origen obrer i camperol. Kérenski i altres líders polítics, però, se sentiren obligats a complir els compromisos establerts amb els aliats i continuar la guerra contra Alemanya, suposant també que una retirada de Rússia implicaria una cessió territorial enorme. La seva negativa a retirar Rússia de la guerra fou la seva perdició. El mateix 1 de setembre, Rússia serà declarada una República per Kerenski.[23]

Amb el triomf de la Revolució d'octubre els bolxevics van signar l'armistici amb els imperis centrals durant el mes de desembre, i després la pau de Brest-Litovsk (negociada per Lev Trotski) el març de 1918.[24] Per a obtenir aquesta pau van consentir enormes sacrificis econòmics, com lliurar als alemanys un "tren d'or" (el contingut del qual va ser més tard confiscat a Alemanya pel tractat de Versalles). A més, Alemanya ocupà Polònia, Ucraïna, Finlàndia, els països bàltics i una part de Belarús. Els alemanys aprofiten aquesta situació per a enviar importants reforços al front occidental i intentar obtenir una victòria ràpida abans de l'arribada dels nord-americans. Es produeix una tornada a la "guerra de moviments".

1918, fi de la guerra
L'any 1918 es torna a la guerra de moviment. Reforçats per les tropes provinents del front est, els alemanys posen totes les seves forces en l'última ofensiva de l'oest, a partir de març de 1918, sobre el riu Somme, a Flandes, al Chemin des Dames i a Champagne (ofensiva Michael). Inicialment, l'operació gaudeix d'un èxit espectacular, particularment en el front del 5è exèrcit britànic, les divisions del qual es troben mancades de soldats. Malgrat els grans avenços dels primers dies, no aconsegueixen trencar les línies aliades, i les fallides logístiques acaben per condemnar l'ofensiva. A partir d'aquí els aliats contraatacaran fins al final de la guerra: mal alimentades, mal rellevades, cansades, les tropes alemanyes no van poder resistir els exèrcits aliats coordinats pel general Ferdinand Foch i reforçats pel material i els soldats americans, els primers tancs (Renault FT-17) i la superioritat submarina i aèria: després d'una revolució obrera a Berlín, el govern de la nova república alemanya signà l'armistici de Compiègne l'11 de novembre de 1918.[25]

Conseqüències
La Primera Guerra mundial va tenir conseqüències molt importants en tots els àmbits. Alguns historiadors, com Eric Hobsbawm, consideren que la guerra va marcar el començament real del segle xx. S'anomena "segle xx breu" una idea del segle caracteritzada per l'ordre polític iniciat amb aquest conflicte i que conclou amb el final de la guerra freda.

Amb el desmembrament total del sistema diplomàtic conegut com a "concert europeu" i les diferents aliances orquestrades durant el segle xix per estadistes com Metternich o després Otto von Bismarck, les negociacions de pau es van haver de tornar a anivellar construint l'anomenada Societat de Nacions.

Les conseqüències polítiques són enormes:

Esclat de la Revolució russa, que va portar el comunisme a Rússia.
Canvi de sistema polític a Alemanya: l'Imperi alemany va esdevenir la República de Weimar, i Guillem II de Prússia s'exilia als Països Baixos.[26]
Redistribució important de les fronteres:
Es van desmembrar els imperis austrohongarès i turc.
Van tenir pèrdues territorials: Imperi alemany, Imperi Rus i Bulgària.
Van tenir guanys territorials: l'Imperi britànic, França, Regne d'Itàlia, Grècia, Romania, Sèrbia (que va esdevenir el Regne dels serbis, croats i eslovens), el Japó, i els Estats Units.
Van aparèixer nous estats: Polònia, Txecoslovàquia, Lituània, Letònia, Estònia, Finlàndia i Iugoslàvia.
També hi va haver grans convulsions econòmiques, com ara el descens de la població activa, i socials.

Pèrdues humanes i materials
D'un total de 8 milions de morts, França va tenir 1,3 milions de morts en combat, Alemanya 1,7 milions i la Gran Bretanya, 900.000.[27] L'estancament demogràfic francès es perllonga, amb un envelliment de la població que només assoleix créixer amb la immigració, que participa en la reconstrucció del país, el nord del qual està en ruïnes: cases, ponts, vies fèrries, fàbriques...

Pèrdua de prestigi dels europeus en les colònies del món
La guerra va ser mundial: es va conèixer a l'Àfrica, on els francobritànics es van apropiar de colònies alemanyes, i a l'Extrem Orient, on el Japó va fer el mateix amb les Illes Marianes i Nova Guinea. Les colònies van subministrar queviures, matèries primeres i soldats. Després de la guerra els pobles colonials no van creure més en el que se'ls havia inculcat sobre la superioritat natural de la metròpoli, i van reclamar una millora de la seva situació. A aquest primer descens de la influència d'Europa en les colònies, se suma l'expansió dels EUA, el més beneficiat per la guerra, juntament amb el Japó, i les capitals d'un país i de l'altre es van col·locar al costat de París i Londres en l'escena internacional.

Transformació social
Les diferències socials es van accentuar amb l'enriquiment dels "mercaders d'armes" i l'empobriment dels petits estalviadors, els retirats i els assalariats afectats per la inflació. Les dones van adquirir un nou lloc en la societat, i es van tornar indispensables durant tota la guerra, en el camp, les fàbriques, les oficines, les escoles (per a compensar la marxa de nombrosos professors)... el feminisme progressa, la moda evoluciona, el dret a vot és acordat a la Gran Bretanya, Alemanya, EUA i Rússia, però no a França.

L'aparent victòria democràtica
Quatre imperis autoritaris es van esfondrar, cosa que va transformar profundament el mapa d'Europa, redissenyat pel tractat de Versalles de 1919:[28] l'imperi dels tsars es transforma en la Rússia comunista, l'Imperi Otomà es redueix a Turquia, l'Imperi austrohongarès és desmantellat i dona peu al naixement de les minúscules Àustria i Hongria, i d'una Txecoslovàquia i una Iugoslàvia independents, la fi del segon Reich, que veu retallat el territori, tallat en dos pel corredor polonès, desmilitaritzat, confiscades les seves colònies, supervisat, condemnat a pagar enormes compensacions i tractat com a responsable del conflicte.

La Ford Motor Company (NYSE F) (sovint anomenada simplement Ford o Ford's) és una empresa multinacional estatunidenca fabricant d'automòbils amb base a Dearborn, Michigan, Estats Units. Va ser fundada el 16 de juny de 1903 per Henry Ford a Detroit, Michigan. Segons la revista Fortune, DaimlerChrysler i Toyota Motor van superar a Ford situant-se com el segon i tercer grup de constructors d'automòbils mundial amb més ingressos l'any 2004. Durant molts anys Ford va ser el primer fabricant global per davant de General Motors. Ford continua essent una de les 500 corporacions més grans per ingressos.

La Ford Motor Company abasta també Volvo, Aston Martin, Mazda, Mercury i Lincoln.

Ford té plantes de construcció a molts països del món, i crea automòbils per a diferents països basant-se en gustos locals. Actualment ofereix dos models de vehicle híbrid, el Focus C-Max i el Ford Escape.

L'any 2011 va rebre l'Alta Distinció de la Generalitat Valenciana.[1]

Ford és el segon major fabricant d'automòbils amb seu als Estats Units (precedit per General Motors) i el cinquè més gran al món (per darrere de Toyota, Volkswagen, Hyundai Motor Group i General Motors) basat en la producció de vehicles de 2015. A finals de 2010, Ford va ser el cinquè major fabricant d'automòbils a Europa.[2] Durant l'any 2021, i per setè any consecutiu, Ford va ser la marca més venuda a Europa en el segment de vehicles comercials (furgonetes, furgons i els seus derivats).

L'empresa va tenir una base d'ingressos globals en 2009 de $ 118,3 mil milions.[3] En 2008, Ford va produir 5,532 milions d'automòbils i va emprar a prop de 213.000 empleats en al voltant de 90 plantes i instal·lacions a tot el món.[4] La companyia va sortir a borsa en 1956, però la família Ford, a través d'accions especials de Classe B, encara conserven el 40 per cent dels drets de vot.[5][6]

L'any 2015 Ford Motor Company tanca l'exercici de l'any 2014 amb un total de 6,32 milions d'unitats venudes i 144.100 milions de dòlars d'ingressos.[7]


Ford T
Història
Els inicis
Ford va començar operacions per primera vegada el 1903 amb $28.000 dòlars de 12 inversors. En els seus primers anys, Ford produïa uns pocs cotxes Alfabet per dia a la seva fàbrica situada a l'Avinguda Mack de Detroit, Michigan. Grups de dos o tres homes treballaven amb cada peça utilitzant components fabricats en altres companyies. Henry Ford tenia 40 anys quan va fundar la Ford Motor Company, la qual creixeria fins a ser una de les companyies més grans i lucratives del món, i també una de les poques empreses que van sobreviure a la Gran Depressió dels anys 30.

El desenvolupament
El 1908, la Companyia Ford va llançar el model Ford T. La seva primera versió va ser produïda a la Planta Manufacturera de Piquette. La companyia va mudar les instal·lacions de producció a la Planta de Highland Park (més gran que l'anterior) per a poder satisfer la demanda del nou T. Cap a 1913, la companyia havia desenvolupat totes les tècniques bàsiques d'una línia de producció i producció en massa i es varen produir els fets que donaren lloc a El Cas Ford. Ford va crear la primera línia de producció mòbil del món aquell any, la qual va acabar reduint el temps de muntatge del xassís de 12 hores i mitja a 2 hores i 40 minuts. Ford també es va preocupar d'instaurar una publicitat massiva a Detroit, assegurant-se que en cada editor apareguessin històries i anuncis sobre el seu nou producte. El seu sistema de concessionaris locals va permetre que l'automòbil estigués disponible a cada ciutat dels EUA. Per la seva banda, els concessionaris (empresaris independents) van ser enriquint-se i van ajudar a fer publicitat la idea mateixa de l'automobilisme, començant a desenvolupar-se els clubs automobilístics per ajudar als conductors i per sortir més enllà de la ciutat. Ford estava encantat de vendre als grangers, que miraven el vehicle com un invent més per ajudar-los en el seu treball.

Les vendes es van disparar. Durant diversos anys s'anaven batent els propis rècords de l'any anterior. Les vendes van sobrepassar els 250.000 vehicles en 1914. Per la seva banda, sempre a la caça de la reducció de costos i major eficiència, Ford va introduir en les seves plantes en 1913 (any en el qual es va instal·lar a Argentina) les cintes d'assemblatge mòbils, que permetien un increment enorme de la producció.

Si bé se li sol donar el mèrit a Ford per aquesta idea, les fonts contemporànies indiquen que el concepte i el seu desenvolupament va partir dels empleats Clarence Avery, Peter E. Martin, Charles E. Sorensen i C. H. Wills. En 1916 el preu havia caigut a 360 dòlars per l'automòbil bàsic, arribant les vendes a la xifra de 472.000.[8]

En 1920 la meitat dels cotxes dels EUA eren el model T de Ford. Ford va escriure a la seva autobiografia que «qualsevol client pot tenir el cotxe del color que vulgui sempre que sigui negre».[9] Fins a la invenció de la cadena d'assemblatge, en la qual el color que s'utilitzava era el negre perquè tenia un temps d'assecat més curt, sí que va haver-hi Ford T en altres colors, incloent el vermell. El disseny va ser ferventment impulsat i defensat per Henry Ford, i la seva producció va continuar fins a finals de 1927. La producció total final va ser de 15.007.034 unitats, rècord que es va mantenir durant els següents 45 anys.

En 1920 el president dels EUA Woodrow Wilson va demanar personalment a Henry Ford que es presentés a les eleccions al Senat per l'estat de Michigan com a representant del partit demòcrata. Encara que la nació es trobava en guerra, Ford es va mostrar com un polític pacifista i defensor de la Societat de Nacions. Pel que al desembre de 1918 Henry Ford va passar la presidència de la seva companyia al seu fill, Edsel Ford. Henry, no obstant això, va mantenir la seva autoritat sobre les decisions finals i en ocasions va modificar alguna de les decisions del seu fill. Henry i Edsel van comprar totes les accions que quedaven de la resta d'inversors amb el que la propietat absoluta de la companyia va quedar en la família.

Evolució del logotip
1903-1909
1903-1909
 
1909-1911
1909-1911
 
1911-1912
1911-1912
 
1912
1912
 
1912-1927
1912-1927
 
1927-1962
1927-1962
 
1962-2003
1962-2003
 
2003 - actualitat
2003 - actualitat
Assumptes corporatius
Els membres de la junta de Ford al maig de 2017 eren: Stephen Butler, Kimberly Casiano, Anthony F. Earley, Jr., Edsel Ford II, William Clay Ford Jr. (President Executiu), Jim Hackett (President i CEO), James H. Hance, Jr., William W. Helman IV, Jon M. Huntsman, Jr., William I. Kennard, John C. Lechleiter, Ellen Marram, Gerald L. Shaheen, John L. Thornton, Lynn Vojvodich i John S. Weinberg.[10]


Henry Ford.
Resultats financers
En 2010, Ford va obtenir un benefici net de $ 6.6 mil milions i va reduir el seu deute de $ 33,6 mil milions a $ 14.5 milions juntament amb una reducció dels pagaments d'interessos en $ 1 bilió després del seu benefici net en 2009 de $ 2,7 mil milions.[11][12] Als EUA, la sèrie F va ser el vehicle més venut de 2010. Ford va vendre 528.349 camionetes de la sèrie F durant l'any, un increment del 27,7% pel que fa a 2009, d'un total de vendes d'1,9 milions de vehicles, o un de cada quatre vehicles que Ford va vendre. Les vendes de camionetes formen una gran porció dels guanys de Ford als EUA.[13] Avui en dia l'ajust de Ford també va incloure la venda de la seva filial de propietat total, Hertz Rent-a-Car a un grup de capital privat per $ 15 mil milions en efectiu i l'adquisició del deute. La venda es va completar el 22 de desembre de 2005. Una empresa conjunta de 50-50 amb Mahindra & Mahindra de l'Índia, anomenada Mahindra Ford India, Limited (mIFL), va acabar amb la compra de Ford amb la participació restant de Mahindra de la companyia en 2005.[14] Ford havia pujat prèviament la seva participació fins al 72% en 1998.[15] entre 2007 i 2012, Ford es va beneficiar de $ 1,57 mil milions en incentius fiscals locals.[16][17]

Automobilisme

Ford GT de le Mans.
Ford ha competit oficialment en carreres d'automobilisme en nombroses disciplines i regions.

A la Fórmula 1, Ford va ser proveïdor de motors des de 1967 fins a 2004 a través de la preparadora Cosworth. Va aconseguir 176 victòries de la mà dels equips Lotus i McLaren entre d'altres. També va participar de manera semioficial amb Stewart Grand Prix des de 1997 fins a 1999, i amb Jaguar Racing des de 2001 fins a 2004.

Ford també va competir en IndyCar en col·laboració amb Cosworth. Va aconseguir sis victòries en les 500 Milles d'Indianàpolis des de 1965 fins a 1971 per part dels pilots Jim Clark, Graham Hill, A. J. Foyt, Mario Andretti i Al Unser, i altres dos en 1995 i 1996 amb Jacques Villeneuve i Buddy Lazier.

També als Estats Units, ha participat a la Copa NASCAR amb les seves marques Ford (des de 1955), Mercury (dècades de 1950 a 1980), Lincoln (1949 a 1957) i Edsel (1959), de la mà dels equips Roush, Penske, Petty i Yates entre d'altres. Ha tingut entre els seus pilots a Buck Baker, Ned Jarrett, David Pearson, Bill Elliott, Dale Jarrett i Matt Kenseth.


Ford Focus del campionat Mundial de Rallycross.
En automòbils esportius, el Ford GT40 va guanyar en 1966 per primera vegada les 24 Hores de Lemans amb Ken Milers i Bruce McLaren de l'equip de Carroll Shelby al volant.[18] Després van ser altres tres, total quatre edicions consecutives des de 1966 fins a 1969 amb els equips de Carroll Shelby i John Wyer, i va guanyar el Campionat Mundial de Resistència de 1966, 1967 i 1968. Entre 2016 i 2019, la marca va disputar el Campionat Mundial de Resistència i el IMSA SportsCar Championship amb el Ford GT de segona generació.

A més, Ford ha competit oficialment amb el Ford Mustang a la Trans-Am i el Campionat IMSA GT. Actualment produeix automòbils client pel SCCA World Challenge i el Continental Tire Challenge.

A Europa, Ford ha participat en ral·li des de la dècada de 1960. Va disputar el Campionat Mundial de Ral·li des de 1973 fins a 1979, resultant campió de marques i pilots amb Björn Waldegård en 1979, i subcampió de marques en 1977 i 1978. La marca va participar intermitentment des de 1986 fins a 1996. En 1997 va consolidar la seva participació oficial amb l'estructura de M-Sport, adoptant la denominació Ford World Rally Team. Va ser campió de marques en 2006 i 2007, alhora que va aconseguir deu subcampionats fins que va deixar de competir oficialment després de 2012.

Ford també s'ha destacat en el Campionat Europeu de Rallycross, el Campionat Global de Rallycross i els X Games amb els pilots Martin Schanche, Kenneth Hansen, Sverre Isachsen, Toomas Heikkinen, Andreas Bakkerud, Tanner Foust, Ken Block i Brian Deegan.

En turismes, Ford es va destacar amb el Ford Sierra en el Campionat Mundial de Turismes i el Campionat Britànic de Turismes. En la dècada de 1990, va participar amb el Ford Mondeo en els diferents campionats de Superturismo. Des de la dècada de 2000, ha competit amb el Ford Focus en el Campionat Mundial i el Campionat Britànic, encara que el seu suport oficial ha estat esporàdic.

D'altra banda, Ford té una llarga tradició en el Turismo Carretera argentí i el V8 Supercars australià, on manté una forta rivalitat amb les marques Chevrolet i Holden de General Motors.

Joan Miró i Ferrà (Barcelona, 20 d'abril de 1893 - Palma, Mallorca, 25 de desembre de 1983) va ser un pintor, escultor, gravador i ceramista català, considerat un dels màxims representants del surrealisme. En la seva obra va reflectir el seu interès pel subconscient i pel seu país. Les seves primeres obres mostren fortes influències fauvistes, cubistes i expressionistes, evolucionant cap a una pintura més plana, com ho és el seu conegut quadre La masia, de 1921-1922, que evoca el mas d'estiueig de la família a Mont-roig del Camp.[1] A partir de la seva estada a París, la seva obra es torna més onírica, coincidint amb les directrius del surrealisme però sense arribar a incorporar-se formalment a aquest moviment.[2] En nombroses entrevistes i escrits que daten de la dècada del 1930, Miró va manifestar el seu desig d'abandonar els mètodes convencionals de pintura, que en les seves pròpies paraules es concreta en «matar-los, assassinar-los o violar-los», per poder afavorir una forma d'expressió que fos contemporània, i no voler doblegar-se a les exigències ni a l'estètica d'aquests mètodes, ni tan sols en els seus compromisos vers els surrealistes.[3] Més endavant l'autor mostra interès per l'espiritualitat japonesa de tipus zen i per l'expressionisme abstracte dels Estats Units. Als anys 50 es va instal·lar a Palma, on va trobar un espai de refugi i de treball, gràcies al taller construït pel seu amic Josep Lluís Sert. Miró va morir a Palma als noranta anys.

Un dels espais on millor es troba representada la seva obra és la Fundació Joan Miró, fundada el 1975 i ubicada a Barcelona. Es tracta d'un centre cultural i artístic creat per difondre les noves tendències de l'art contemporani, constituint-se amb un gran fons d'obres donades pel mateix autor. També hi ha importants fons d'obra seva a la Fundació Pilar i Joan Miró de Palma, al Centre Georges Pompidou de París, al MoMA[4] al Museu Reina Sofia i a l'Espacio Miró de Madrid, al Guggenheim de Nova York, a la Tate Modern de Londres i al Moderna Museet d'Estocolm.

Biografia

Placa de la casa natal de Miró al passatge del Crèdit
Miquel Miró i Adzeries,[5] fill d'un ferrer de Cornudella de Montsant, tenia un taller d'orfebreria i rellotgeria a la porteria del número 34 del carrer de Ferran de Barcelona.[6][a][7] Allà va conèixer Dolors Ferrà i Oromí, nascuda a Palma i filla d'un ebenista mallorquí. Es van casar i van establir la seva residència al passatge del Crèdit, on van néixer els seus dos fills, Joan i Dolors. Joan Josep Miquel Miró i Ferrà va néixer el 20 d'abril de 1893 a les nou del vespre, al primer pis del número 4 del passatge del Crèdit.[6] Li van posar el nom que compartien els seus dos avis, Joan Miró i Joan Ferrà.[5][8] Un any després, el 9 de desembre de 1894 va néixer el seu germà, Miquel Josep Trinitat Miró,[5] que va morir el 12 de maig de 1895, amb cinc mesos de vida.[4] El 16 de març de 1896 neix una germana, Josepa Francesca Trinitat,[9] que moriria al cap de poc. Més endavant, el 2 de maig de 1897, va néixer la seva germana Dolors Josepa Trinitat.[10][11]

Estudis

El Passatge del Crèdit, lloc de naixement de Joan Miró
El 1900 Miró va començar a anar a l'escola privada del carrer del Regomir, 13, on assistiria, entre d'altres, a classes de dibuix.[4] No era un bon alumne. Més endavant, el 1907, va començar a estudiar comerç, segons desig del seu pare, per així poder tenir una bona formació i aconseguir d'ésser «algú a la vida». Davant el desig del seu fill de matricular-se a l'Escola Llotja de dibuix, i en tenir la possibilitat d'assistir a les classes nocturnes, el seu pare ho va acceptar com si fos un passatemps per al noi. A la Llotja va rebre la influència de dos mestres: Modest Urgell i Josep Pascó, tal com ho demostren diversos dibuixos de l'època conservats a la Fundació Joan Miró.[b][12][13][14]

El 1910, amb disset anys, va acabar els seus estudis de comerç i va entrar a treballar durant dos anys com empleat en l'adrogueria Casa Dalmau i Oliveres, ubicada al Passeig de la Indústria, 14, avui Passeig Picasso,[15] fins que una febre tifoide el va obligar a retirar-se a la casa familiar que els seus pares tot just havien comprat al poble de Mont-roig del Camp, ara conegut com a Mas Miró, on es passà dos mesos al llit.[16] Fou allà on el paisatge esdevindria un clar estímul a la seva pintura i on Miró va prendre la ferma resolució de ser pintor i, tot i que amb reticències, va comptar amb el permís patern.

El 1912 va ingressar a l'acadèmia d'art dirigida per Francesc Galí, on va conèixer les últimes tendències artístiques europees i on assistiria les tardes de 3 a 5 fins que es va clausurar el centre, el 1915.[17][18] Mentrestant, de 7 a 9. també assistia al Cercle Artístic de Sant Lluc, on rebia classes de dibuix de la natura. Fou aquí on Miró va descobrir la seva passió per la poesia[16] i on va fer amistat amb Josep Francesc Ràfols, Sebastià Gasch, Enric Cristòfor Ricart i Josep Llorens i Artigas, amb els qui anys més tard constituïren el grup artístic Agrupació Courbet. Poc després es va començar a interessar per la poesia i per les revistes d'avantguarda. El 1916 va conèixer el galerista i marxant Josep Dalmau.[19]

Cal dir que entre 1915 i 1917 Miró va haver de fer el Servei Militar. Fou un soldat ras del regiment d'infanteria de Bergara número 57.[20] Destaca l'episodi en què el seu regiment va ser cridat a dissoldre els vaguistes de Barcelona i Sabadell la tardor de 1917.[21]

Amb E.C.Ricart va compartir taller primer al carrer de l'Arc de Jonqueres i més endavant al carrer de Sant Pere més Baix, 51, espai que compartirien fins al 1918.[22]

Primeres exposicions

Catàleg de la Primera exposició Joan Miró Galeries Dalmau el 1918
La seva primera exposició individual va tenir lloc a les Galeries Dalmau de Barcelona entre el 16 de febrer i el 3 de març de 1918, amb la presentació de 64 obres entre pintures, aquarel·les i pastels, fetes entre 1914 i 1917.[23] Aquestes primeres pintures tenen una clara influència de les tendències franceses: l'impressionisme, el fauvisme i el cubisme. A les pintures Ciurana, el poble (1917) i Ciurana, l'església (1917) es veu la proximitat amb els colors de Van Gogh i els paisatges de Cézanne, reforçats amb una pinzellada fosca, així com l'empremta de Van Dongen i de Gleizes.[24] També crida l'atenció Nord-Sud (1917), obra anomenada com la revista francesa on el 1917 Pierre Reverdy va escriure sobre el cubisme. En aquest quadre Miró mescla els traços de Cézanne amb la inclusió de rètols dins la pintura, com a les obres cubistes de Juan Gris o Pablo Picasso. En altres obres -com el Retrat de V. Nubiola - mostra la fusió del cubisme amb l'agressiu color fauvista.[25] Josep Maria Junoy va presentar l'exposició amb un díptíc on a la coberta hi havia un cal·ligrama fet amb la paraula Miró, on es podia llegir «forta pictòrica Matèria Impregnada d'una Refractabilitat cOngestionant». La reacció de la crítica va ser diversa i Miró només va aconseguir vendre una obra Natura morta del molinet de cafè, que Josep Mompou va adquirir per 250 pessetes.[26]

La primavera del mateix 1918, entre el 10 de maig i el 30 de juny, va participar en la primera exposició col·lectiva de la flamant Agrupació Courbet, que va tenir lloc al Cercle Artístic de Sant Lluc[27] dins de l'Exposició Municipal de Primavera.[28]

Mont-roig del Camp

El Mas Miró, finca familiar de la família Miró a Mont-roig del Camp, on Miró passaria els estius i pintaria la seva cèlebre La masia, entre moltes altres obres.
Com era el seu costum, i continuaria fent-ho durant tota la vida, Miró va passar aquell estiu de 1918 a Mont-roig del Camp, on va abandonar els colors i les formes dures emprades fins aleshores per altres de més minucioses, segons va explicar en una carta dirigida al seu amic Ricart, datada el 16 de juliol de 1918:

«	Res de simplificacions ni abstraccions. Ara com ara el que m'interessa més és la cal·ligrafia d'un arbre o d'una teulada, fulla per fulla, branqueta per branqueta, herba per herba, teula per teula. Això no vol dir que aquests paisatges al final acabin sent cubistes o rabiosament sintètics. En fi, ja veurem. El que si em proposo és treballar molt de temps a les teles i deixar-les el més acabades possible, així és que al final de temporada i després d'haver treballat molt si tinc poques teles; no passa res. Durant l'hivern següent continuaran els senyors crítics dient que persisteixo en la meva desorientació.	»
Als paisatges pintats en aquesta època, s'observa un arquetip mitjançant un vocabulari nou d'iconografies i de signes meticulosament seleccionats i organitzats, sent el dibuix l'agent estructurador. Per exemple, a Vinyes i oliveres de Mont-roig es veuen les arrels, que estan dibuixades sota la terra, completament individualitzades; d'aquesta manera pretén aconseguir la connexió física amb la terra.[29] A Mont-roig Miró pren consciència de la idea de primitivisme, present en les arrels culturals del país, en l'art medieval i en l'art popular, gràcies al contacte amb la natura, que el relaciona amb objectes quotidians que li serviran de base per als seus projectes i investigacions tècniques i formals.

França

Invitació a l'exposició de Joan Miró a París, conservada al MNCARS de Madrid.
El febrer de 1920 Joan Miró va fer el seu primer viatge a París.[30] Es va allotjar a l'Hotel de Rouen. Allà va visitar els principals museus, galeries d'art. També va anar a veure a Picasso i a altres pintors destacats. Després de passar l'estiu a Mont-roig, el febrer de 1921 va retornar a la capital francesa, aquest com amb l'objectiu d'establir-se a la ciutat. Segons Miró, la seva estada parisenca va alliberar-lo «no només del cubisme que havia conegut a Barcelona sinó també —per la influència dels meus amics, poetes i pintors surrealistes— dels temes convencionals: la natura morta, el retrat i el paisatge realista».[31]

Gràcies a la intervenció del seu amic Papitu Artigas va aconseguir que l'escultor Pablo Gargallo li cedís temporalment el taller que aquest tenia a la rue Blomet, ja que només el feia servir durant els mesos d'estiu. Miró l'aprofitaria durant la temporada d'hivern.[32] Les gestions fetes pel galerista Josep Dalmau i Rafel[33] li van proporcionar una exposició individual a la Galerie La Licorne que es va inaugurar el 29 d'abril de 1921. Malgrat no aconseguir cap venda d'obra, la crítica va ser favorable.[34] Picasso va mostrar interès per l'obra Autoretrat i Miró li va regalar en agraïment per les recomanacions que d'aquest havia fet a crítics i marxants parisencs.[35][36] En aquesta exposició ja es podien apreciar els canvis en la seva obra, que progressivament aniria abandonant diversos convencionalismes.

Al barri de Montparnasse va conèixer la comunitat artística que s'hi agrupava, entre d'altres a André Masson, veí del seu taller al carrer Blomet i amb qui coincidia en les reunions amb Max Jacob. Va entrar llavors en contacte amb artistes provinents del dadaisme, i del surrealisme, amb el poeta André Breton al capdavant. La trobada va ser decisiva per al progrés de la seva obra.[37] Quan els amics es van afiliar al grup surrealista, Miró es va situar molt a prop, sense arribar, però, a formar-ne mai part formalment. Amb tot, a partir del 1925 penjava obres en la majoria d'exposicions del grup.[38] Miró però es va veure més atret i influenciat pel grup de poetes que pel grup de pintors. Va fer amistat amb gent com Desnos, Éluard, Aragon, Leiris i es va aficionar a llegir obres de Rimbaud, Lautréamont, Baudelaire i Apollinaire, entre molts altres.

«	Rue Blomet va ser un moment decisiu. Hi vaig trobar tot el que jo sóc. Primer de tot era l'amistat, l'intercanvi i el descobriment exaltat a través d'un grup d'amics meravellosos	»
— Joan Miró[39]

Vista del Mas Miró des d'on es va pintar l'obra
Al llarg de 1921 i 1922, durant nou mesos de dura elaboració, Joan Miró va pintar La masia, que seria l'obra culminant d'aquesta època «detallista». La relació mítica mantinguda per Miró amb la terra es resumeix en aquest quadre, que representa el Mas Miró, la masia de la seva família a Mont-roig. Cal destacar el grafisme realista de tots els objectes, els animals domèstics i les plantes amb les quals l'ésser humà treballa i s'hi relaciona, així com la resta objectes quotidians.[40] Amb La masia (1921-22), quadre d'un detallisme gairebé espectral, va culminar una època d'observació directa de la realitat.[38]

Progressivament Miró va abandonar la seva època detallista i va sintetitzar la màgia ja apuntada en aquesta etapa anterior. Del realisme de La Masia va passar a la fantasia desbordant de Carnaval d'Arlequí (1924-25), obra plena de figures i símbols. És en l'inconscient i el que és oníric, en aquest potencial que li oferia el surrealisme, on Miró va trobar el material idoni per a les seves futures obres. Això es pot copsar a La terra llaurada, amb una clara al·lusió a La Masia, però amb elements surrealistes com són un ull i una orella al costat d'un arbre.[41] Carnaval d'Arlequí va aconseguir un gran èxit a l'exposició col·lectiva de la Peinture surréaliste de la Galeria Pierre de París, estrenat el 14 de novembre de l'any 1925, exposada al costat d'obres de Giorgio de Chirico, Paul Klee, Man Ray, Pablo Picasso i Max Ernst. L'1 d'abril de 1925 va signar un contracte amb Jacques Viot, de la Galerie Pierre,[42] qui li pagaria 1500 francs mensuals a canvi de tota la seva producció artística.

Viot va voler promocionar la carrera de Miró organitzant-li una bona exposició entre el 12 i el 27 de juny de 1925. El text aniria a càrrec de Benjamin Péret, i va aconseguir que la carta d'invitació al vernissage fos signada pels principals impulsors del surrealisme.[c] L'exposició va tenir lloc al número 13 de la rue Bonaparte, i a la inauguració hi van assistir les principals autoritats del moment[43] i es va ajuntar tanta gent que calia fer cua al carrer. Picasso va encarregar una cobla de sardanes que amenitzaven l'espera, com un obsequi al seu amic català.[44] Aquesta exposició va suposar un rellançament de la carrera de Miró.

A partir de Carnaval d'Arlequí Miró abandonà els paisatges com a font d'inspiració i començà a basar-se en els estats mentals, com les al·lucinacions. Les obres executades entre el 1925 i el 1927, conegudes com a pintures de somnis i paisatges imaginaris, oferien uns fons monocroms extremadament plans amb traços de signes gairebé jeroglífics. De vegades s'hi podien llegir inscripcions que semblaven petits poemes automàtics.


Les Fusains a la parisenca Rue de Tourlaque, va ser lloc de residència de diversos artistes a principis del segle xx. Miró s'hi va instal·lar el 1927.
El 1927 es va traslladar a viure a un altre estudi més gran del carrer Tourlaque, on es va trobar amb vells amics com Max Ernst i Paul Éluard, i va conèixer Pierre Bonnard, René Magritte i Jean Arp. Va experimentar amb ells -Yves Tanguy, Man Ray i Max Morise[45]- el joc del cadàver exquisit.[46] Fou en aquesta època quan començà a descobrir els gravats amb punta seca.[47]

Van ser uns anys de gran generositat creativa, que van culminar, amb notable èxit de crítica i de vendes, en l'exposició individual del maig del 1928 a la galeria Georges Bernheim de París, on el MoMA va adquirir 2 obres i la Universitat de Nova York va adquirir Gos bordant la lluna.[48][38] Progressivament els grans col·leccionistes d'art van anar adquirint obra seva.

Països Baixos

Postal que va fer servir Joan Miró per als seus Interiors Holandesos, conservada a la Fundació Joan Miró
Amb l'exposició a la Bernheim, s'acabava una etapa en la trajectòria de Miró. Un dia després de la inauguració, Miró va fer un viatge d'uns 15 dies per Bèlgica i els Països Baixos, on va visitar els museus més importants del país.[49] Els pintors neerlandesos, Vermeer i els mestres del segle xvii, van causar un gran impacte en l'artista, que va comprar postals acolorides d'aquestes pintures i, al seu retorn a París, es va dedicar a la creació d'una sèrie coneguda com a Interiors holandesos, inspirada en els mestres del passat. En aquesta sèrie Miró va transformar la pintura dels seus somnis surrealistes, amb un espai buit en el qual imperava el grafisme, a la recuperació de la composició en perspectiva i les formes analitzades.[50] Molt similar a aquests Interiors holandesos va ser la següent sèrie de Retrats imaginaris, també amb el punt de partida d'uns retrats ja realitzats: Retrat de la senyora Mills el 1750, basat en un quadre del mateix títol de George Engleheart, Retrat d'una dama del 1820 de John Constable, La fornarina de Rafael Sanzio i el quart, l'origen va ser un anunci en un diari d'un motor dièsel, en el qual va aconseguir realitzar una metamorfosi fins a aconseguir una figura femenina a la qual va titular La reina Lluïsa de Prússia. Miró se servia de la imatge no per fer una interpretació d'una obra ja realitzada, sinó com a punt de partida per analitzar la forma pura fins a aconseguir la seva figura mironiana. El procés realitzat en cada pintura es pot seguir amb una anàlisi dels dibuixos preparatoris que es conserven, uns a la Fundació Joan Miró[51] i d'altres al Museu d'Art Modern de Nova York.[52][53]

Ruptura amb el surrealisme i «assassinat» de la pintura
Durant aquests anys, Miró parlava d'assassinar la pintura i d'allunyar-se'n. Va ser un període de radicalització que va coincidir amb alguns esdeveniments biogràfics importants: el 12 d'octubre del 1929 es va casar amb Pilar Juncosa a la parròquia de Sant Nicolau de Palma. Van celebrar la lluna de mel a l'Hotel Illa d'Or, a Pollença i posteriorment a Marsella. Poc després, el 17 de juliol del 1930 va néixer la seva filla, Maria Dolors.[54][55]

Entre els anys 1928 i 1930, les diferències dins del grup dels surrealistes cada vegada van ser més evidents, no solament pel que fa a l'art plàstic, sinó també en el vessant polític. Miró es va anar distanciant progressivament, tot i acceptar els principis de l'estètica surrealista; tampoc se sentia obligat a participar en totes les manifestacions. L'11 de març de 1929, en una reunió al Bar du Château, amb Breton ja adherit al partit comunista, va sorgir un tema de discussió sobre el destí de Lev Trotski; aquest tema finalment va quedar al marge i la discussió va portar a clarificar les posicions de cadascú. Entre els que es van manifestar en contra d'una acció comuna basada en un programa de Breton, es trobaven Miró, Michel Leiris, Georges Bataille i André Masson. Miró només volia defensar-se i lluitar amb la pintura. Entre la posició de Karl Marx, que advocava per «transformar el món» mitjançant la política, o la de Rimbaud, de «canviar la vida» mitjançant la poesia, Miró va escollir la segona.[56] Va ser aleshores quan Georges Hugnet va explicar que Miró només pot defensar-se amb la seva pròpia arma, que és la pintura:

«	Sí, Miró ha volgut assassinar la pintura, l'ha assassinada amb medis plàstics, mitjançant un art plàstic que és una de les més expressives del nostre temps. L'ha assassinada, potser, perquè no volia doblegar-se a les seves exigències, a la seva estètica, a un programa massa estret per donar via lliure a les seves aspiracions.[3]	»
Des d'aquest moment, Miró va dibuixar i es va dedicar intensament a una altra alternativa, el collage, que no va realitzar com havien fet els cubistes, retallant el paper amb cura i incorporant-lo en el suport, sinó que les seves formes són sense precisió i després d'enganxades al suport deixa les vores a l'aire i les enllaça amb un grafisme. La seva recerca no era inútil, i li obrí les portes als objectes que realitzarà a partir de 1930.

El 1930 va exposar escultures-objecte a la galeria Pierre de París, i tot seguit arribà la seva primera exposició individual a la Valentine Gallery de Nova York, amb pintures dels anys 1926-1929. Va realitzar les seves primeres litografies per al llibre L'arbre des voyageurs, de Tristan Tzara.

L'estiu de 1930 va començar la seva sèrie anomenada Construccions, conseqüència dels collages. Realitzava la composició a partir de formes elementals, cercles i quadrats retallats en fusta i enganxats sobre un suport, en general també de fusta, amb l'aplicació de claus que reforçaven les línies del quadre.[57] Totes aquestes peces van ser exposades el 1931 a la Galerie Pierre de París, on les va veure el ballarí i coreògraf Léonide Massine, qui tot seguit es va adonar que Miró era l'artista que estava cercant per realitzar la decoració, vestuari i diversos objectes per al ballet Jeux d'enfants. Miró va acceptar i va viatjar a Montecarlo el febrer de 1932. Un cop allà, va realitzar els decorats a base de volums i diversos objectes dotats de moviment. L'obra es va estrenar el 14 d'abril de 1932 amb un gran èxit. Després es va representar París,[58] Londres[59] i, el 18 de maig de 1933, al Gran Teatre del Liceu de Barcelona.[60]

Retorn a Catalunya
La fi del contracte amb el marxant Pierre Loeb, la crisi econòmica provocada pel crac de la borsa de Nova York el 1929, el naixement de la seva filla Dolors i el delicat estat de salut de la seva mare van ser els detonants perquè Miró decidís tancar el pis de París i tornar a viure a Barcelona[61] a principis del 1932, passant els estius al mas que havien fet construir els seus pares a Mont-roig del Camp[62] i amb trasllats freqüents a París.

A Barcelona va formar part de l'associació d'Amics de l'Art Nou (ADLAN) juntament amb personalitats com els seus amics Joan Prats, Joaquim Gomis i Josep Lluís Sert. El seu objectiu era fer conèixer l'avantguarda artística internacional i promocionar l'avantguarda catalana.[63] El 1934 Pierre Matisse va començar a fer-li de marxant.[64] En aquest període va realitzar nombroses exposicions a Barcelona, París, Londres -l'Exposició Surrealista Internacional de 1936-, Nova York, Berlín.

Va prosseguir amb la seva recerca i va crear les Divuit pintures segons un collage a partir d'imatges d'anuncis apareguts en diaris, com va comentar posteriorment l'artista:

«	Acostumava a retallar diaris de formes no regulars i enganxar-les sobre làmines de paper; dia rere dia vaig acumular aquestes formes. Una vegada fets, els collages em servien com a punt de partida de les pintures. No copiava els collages. Senzillament deixava que em suggerissin formes.[65]	»
Miró va crear nous personatges amb una expressió d'un gran dramatisme, amb una perfecta simbiosi entre els signes i la figures. Els fons són en general foscos, pintats sobre masonita i coure, com s'aprecia a Home i dona davant un munt d'excrements (1935), o Dona i gos davant de la lluna (1936),[d] segurament per l'estat d'ànim de l'artista davant els esdeveniments que van precedir la Guerra Civil espanyola. Com explicava ell mateix més endavant, volia «transcendir els límits del cavallet i aproximar-se, a través de la pintura, a les masses humanes en les quals mai he deixat de pensar».[31]

Guerra civil i Segona Guerra Mundial

Rèplica del Pavelló de la República Espanyola de Josep Lluís Sert, que es va construir en l'Exposició Unirversal de París de 1937, construïda a Barcelona el 1992.
Quan va esclatar la Guerra Civil espanyola Miró era a París preparant una exposició que tenia programada pel novembre de 1936, i va establir-s'hi de nou,[66] aconseguint que també hi anessin la seva esposa i la seva filla. Amb el drama de fons que significava la guerra espanyola, va sentir la necessitat de tornar a pintar la realitat, que l'artista bolcà en l'obra Natura morta del sabatot, considerada com una peça clau d'aquest període pictòric tan realista.[67][68] Una altra peça destacada d'aquest període és el seu Autoretrat, actualment al MoMA.[69]

Miró va donar suport al bàndol republicà durant la Guerra civil. Va realitzar el cartell Aidez l'Espagne (Ajudeu a Espanya!), per a ser editat en forma de segell postal destinat a ajudar el govern republicà espanyol.[70] També li van encarregar pintar una obra de grans dimensions per al pavelló de la Segona República Espanyola a l'Exposició Internacional de París de 1937 que s'inauguraria el mes de juliol d'aquell mateix any. En aquest pavelló van exposar també artistes com Picasso amb el famós Guernica, Alexander Calder amb la Font de mercuri, Juli González amb l'escultura Montserrat i Alberto Sánchez, també amb una obra escultòrica, El poble espanyol té un camí que condueix una estrella. Miró va realitzar El segador (Pagès català en revolta), on representava el pagès català amb la falç al puny i en actitud revolucionària, simbolitzant la col·lectivitat de tot un poble en lluita. Aquesta obra va desaparèixer quan el pavelló va ser desmuntat en acabar l'exposició. Es va enviar a València, últim reducte republicà fort a la península, i allà se li perd la pista.[71] Només en queden unes fotografies en blanc i negre.[72]

Abans de l'esclat de la Segona Guerra Mundial l'ambient a París era cada vegada més tens. Entre 1940 i 1941 la família Miró va passar una temporada a Varengeville-sur-Mer, a la costa de Normandia, a una casa oferta pel seu amic, l'arquitecte Paul Nelson.[73] Es tractava d'un espai proper a la natura, tal com hi estava acostumat amb els paisatges de Mallorca o de Mont-roig. Quan va conèixer la caiguda de Barcelona en mans del bàndol franquista, va realitzar la Sèrie Barcelona.[47]

A Varengeveille-sur-Mer es va sentir atret pel cel i va començar a pintar una sèrie de 23 petites obres amb el títol genèric de Constel·lacions. Va realitzar-les en format de 38x46 cm, amb un suport de paper que l'artista humitejava amb benzina i el fregava fins a aconseguir una superfície amb una textura rugosa. A partir d'aquí afegia el color, mantenint una determinada transparència per obtenir l'aspecte final desitjat. Sobre aquest color del fons, Miró dibuixava amb uns colors molt purs per aconseguir el contrast.[74] A les Constel·lacions, la iconografia vol representar tot l'ordre del cosmos: les estrelles fan referència al món celestial, els personatges simbolitzen la terra i els ocells són la unió de tots dos. Aquestes pintures integren perfectament figures amb el fons.[75] En el tractament dels colors aconsegueix un efecte d'una màxima agressivitat, ja que són tons àcids i violents. Va aconseguir treure les obres del país i exposar les Constel·lacions als Estats Units fent servir una valisa diplomàtica d'un amic de l'Ambaixada del Brasil, João Cabral de Melo Neto.[76]

Postguerra i franquisme
A la primavera de 1941, a causa de la Segona Guerra Mundial va decidir tornar amb la seva família a Catalunya, on van establir-se a Quintanes de Voltregà, a una finca del seu cunyat, qui els va recomanar que anessin a Mallorca per estar més tranquils.[77]

La família Miró es va instal·lar al carrer Minyones número 11 de Palma, a casa dels Juncosa.[78] Miró coneixia l'illa pels seus avis materns i la seva mare.[79] Segons Miró, allà tan sols era «el marit de la Pilar»:[80]

«	A Perpinyà vaig tenir la sort de trobar un cònsol espanyol antifranquista, que immediatament em feu el passaport. En arribar a Figueres tremolava de por quan la policia comprovava si el meu nom era a la llista dels fitxats. Joan Prats em va anar a buscar a Girona i em recomanà que m'amagués a Palma, car temia que a Barcelona em detinguessin. A Mallorca tot va anar perfecte: passava desapercebut ja que només era 'el marit de la Pilar' i a més la gent ja estava tipa de la dictadura que patia des del 1936 i per això l'ambient era ben agradable.	»
— Joan Miró[80]
El 1942 va decidir instal·lar-se de nou a Barcelona, per poder cuidar la seva mare que estava molt delicada. En aquella època Miró va fer-se íntim del fotògraf Joaquim Gomis i va fer-se amic del ballarí Vicente Escudero.[81]

Consagració internacional
El mateix any es va inaugurar al MoMA de Nova York una important retrospectiva de la seva obra, que va suposar la seva consagració mundial, sent una de les primeres mostres importants d'art europeu als Estats Units que tenien lloc des de l'inici de la Segona Guerra Mundial.

És en aquesta època que Miró comença a treballar amb nous materials com la ceràmica, gràcies a la col·laboració amb Josep Llorens Artigas.[82] La seva mare moriria poc després, el 27 de maig de 1944.[83] El 1947 va anar als Estats Units, on acceptà un encàrrec per pintar un gran mural al Terrace Plaza Hotel de Cincinnati.[84] Allà va entrar en contacte amb els primers expressionistes abstractes americans, com Jackson Pollock i Arshile Gorky.[85]

El 1948 Miró torna a la capital francesa on fa una exposició individual a la galeria d'un jove Aimé Maeght, que va tenir lloc gràcies a Tristan Tzara. Arran d'aquest viatge Maeght es va convertir en el marxant de Miró i s'inicià un període on deixà una mica de banda la pintura per concentrar-se en l'escultura, el gravat i la ceràmica.[86]. Més endavant, el 1949, els membres del nou grup Dau al Set van organitzar una exposició sobre l'obra Mironiana existent a les col·leccions barcelonines, per retre-li un petit homenatge local. Aquesta exposició va tenir lloc a les Galeries Laietanes.[87] Tot i això, Miró va evitar participar activament a cap exposició oficial espanyola, com a senyal de protesta contra el franquisme.[88]

En aquella època Miró es va vendre la finca del passatge del Crèdit i es va instal·lar temporalment al carrer de Folgueroles. Amb els diners de la venda es van comprar una casa als afores de Palma, Son Abrines, i Sert li va construir un taller.[89] En aquella època va mantenir una important activitat com a muralista ceràmic, amb encàrrecs com els Murals del Sol i de la Lluna per a la seu de la Unesco a París (1957-1958), entre altres i va guanyar el Premi Guggenheim (1958),[90] fet que li va permetre adquirí també la finca de Son Boter, ubicada al costat de Son Abrines i que havia sigut el seu desig inicial.

A partir de l'any 1960, Miró va entrar en una nova etapa on reflecteix la facilitat en la forma de traçar els grafismes, que realitza amb una gran simplicitat. Els traços gruixuts són realitzats amb el color negre, i a les seves teles es veuen regalims de pintura i esquitxades, al·ludint de manera repetitiva els seus temes: la terra, el cel, els ocells i la dona, habitualment amb colors primaris.[91]

Malgrat els reconeixements, Miró no deixava de treballar. Durant els seixanta va executar diverses teles monocromes que recorden algunes de les obres dels anys vint, però ara d'enormes dimensions, com Blau I, II i III, de 1961. També va accentuar la presència del negre, en una mena de combat tens amb el color, com a Missatges d'amic (1964).

L'afalac públic no li va minvar el seu esperit combatiu: El 1968 Barcelona va reconciliar-se oficialment amb Miró organitzant una gran retrospectiva a l'Hospital de la Santa Creu de Barcelona per celebrar el 75è aniversari de l'artista, en col·laboració amb la Fondation Maeght. Miró no va assistir a la inauguració per no coincidir amb el ministre Manuel Fraga. L'exposició va tenir lloc entre novembre de 1968 i gener de 1969 i seria l'origen de les donacions que posteriorment Miró faria a la ciutat de Barcelona. El 1969 a Barcelona es va presentar Miró l'altre al Col·legi d'Arquitectes, on l'artista va pintar els vidres de l'edifici i tot seguit va destruir la seva pròpia obra amb dissolvent. Va ser una de les primeres afirmacions de la natura efímera en les pràctiques artístiques del país, a més d'una crítica implícita a la ignorància del règim, i així va ser aplaudida pels artistes que començaven a forjar els nous comportaments de la generació conceptual.[92][93]

Al pas dels anys seixanta als setanta, Miró continua qüestionant-se la pintura com a llenguatge vàlid per representar la realitat i avança en la seva recerca sobre el caràcter objectual de la pintura. Ara l'escomet retallant i apunyalant les teles fins a revelar el suport material subjacent, i convidant l'espectador a mirar a través –i més enllà– de la superfície de la pintura. Aquestes teles lacerades, cremades, etc. es complementen amb pintures-objecte que funcionen en la mateixa línia que les que Miró anomena antipintures.

El 1970 la seva filla Dolors va patir un greu accident automobilístic. Arran de l'atenció que va rebre Miró va obsequiar a la Creu Roja de Tarragona amb el Tapís de Tarragona. Aquesta experiència va obrir una nova etapa on va crear els sobreteixims, una espècie de tapissos amb volum, en col·laboració amb Josep Royo.[94] Entre els anys 1970 i 1980 van realitzar 7 tapissos de gran format i 32 de petit format. Un altre fet que va cridar molt l'atenció fou quan va cremar algunes de les seves pròpies obres en resposta «A tots aquells que només veuen un valor ascendent en diners i per als qui no pensen més que en les accions i en els bitllets, doncs, apa! Socarrimo i cremo tot el que per a ells no és més que milions, que se'n vagin al diable»[95]

Darrers anys

Panteó del Cementiri de Montjuïc on és enterrat Joan Miró
Joan Prats, gran amic de Miró i promotor de l'art d'avantguarda a Catalunya, juntament amb Maria Lluïsa Borràs que exercia en aquella època de secretària del pintor, van incitar-lo[96][97] a crear un espai pioner a l'hora d'apropar l'art contemporani al gran públic i donar suport a l'art jove a Barcelona. Seria la Fundació Joan Miró, per a la concepció de la qual es van inspirar en institucions europees com l'Institute of Contemporary Arts (ICA) de Londres, que coneixien bé gràcies a la seva amistat amb Roland Penrose, un dels fundadors. Aquest espai funcionava com un centre d'art d'espectre ampli des de la seva fundació, impulsada el 1948 per la societat civil i membres del sector cultural britànic.[92] Miró va projectar junt amb Prats i Borràs la Fundació com un centre d'art contemporani, no pas un museu.[98] Aquest fet és fonamental per entendre com la Fundació es va convertir des del primer moment en un focus generador de cultura contemporània dins de la seva plataforma local com a Centre d'Estudis d'Art Contemporani, una entitat sense ànim de lucre en la qual el magisteri de la figura de Joan Miró havia de donar raó de ser a una experimentació cultural sense precedents. L'edifici va obrir les portes al públic el 10 de juny del 1975.[99]

Va donar una de les seves col·leccions a l'ajuntament de Tossa de Mar, l'any 1976.

El 1978 va col·laborar amb l'obra de teatre Mori el Merma (1978), un innovador espectacle teatral inspirat en l'Ubu roi d'Alfred Jarry.[38] El 1981 va impulsar la Fundació Pilar i Joan Miró a Palma amb l'objectiu de dotar la ciutat d'un centre cultural i artístic. El 1983 l'escultura Dona i ocell s'inaugurava a la seva ciutat natal. Al cap de pocs mesos, el 25 de desembre de 1983, el pintor moria a Palma a l'edat de noranta anys. El dia 27 es va celebrar un funeral a l'Església de Sant Nicolau, a Palma, el mateix lloc on s'havia casat anys enrere. El dia 29 de desembre va ser enterrat a Barcelona, al Cementiri de Montjuïc, no gaire lluny de la Fundació que duu el seu nom.[100]

Obra
Segons Rosa Maria Malet, directora de la Fundació Joan Miró, la seva obra oscil·la entre el compromís apassionat i l'aïllament contemplatiu. Miró es va debatre entre compromís i l'evasió.[101] La identitat catalana recorre tota la seva obra, enllaçada d'alguna manera amb la transgressió cultural que va suposar el surrealisme.[102] Si bé les seves primeres obres potser analitzen més el concepte d'identitat, la seva producció a partir dels anys 30 està marcada per la paraula llibertat.[103]

El sentit profund de l'obra de Joan Miró neix d'un desig d'atènyer allò propi de l'ésser humà. Aquest desig implica, per a Miró, una afirmació de la identitat, que sorgeix del contacte íntim amb la terra, amb Mont-roig, lloc primigeni d'on brolla la creació. Paradoxalment, aquest anhel només és possible des de la transgressió i revisió constant de la pròpia creació, que troba, en la dialèctica de les avantguardes parisenques i en un segle marcat per cruels conflictes, el context per a materialitzar-se. La voluntat de l'artista adquireix, aleshores, una dimensió que depassa l'àmbit individual per esdevenir universal. Miró aspira a un art col·lectiu, anònim, fet que explica el caràcter multidisciplinari de la seva obra i la implicació de col·laboradors per a portar-la a terme.

Elements destacats
Pagès: Diverses de les seves obres tenen a veure amb la pagesia. Miró va créixer en un entorn urbà però des de la seva adolescència passaria pràcticament tots els estius al Mas Miró de Mont-Roig del Camp. El pagès representa una mena d'ànima primitiva, d'una Catalunya atemporal. Per extensió, el camperol representa la terra, la robustesa del territori.[104] Apareix especialment en les seves obres dels anys 10, 20 i 30 però és present al llarg de tota la seva carrera. L'ús de la barretina a les seves obres sovint és relacionat amb la llibertat
Català universal:Per Miró ser català era ser modern, europeu i obert.[105] Tot i no posicionar-se mai a favor de cap partit, Miró tenia simpaties per l'esquerra catalanista. Miró defensava que una nació es defineix per la seva gent, la seva llengua i les seves tradicions culturals i no per les elits polítiques, per les quals sentia poca o gens de simpatia.[106]
Rutina: Miró fou un pintor especialment amant de l'ordre i la rutina. Seguia una manera de fer molt metòdica, pintant al matí, fent exercici físic i rebent visites al migdia i pintant de nou a la tarda fins ben entrat el vespre. En una carta a Pierre Loeb el 1945 Miró diu "Durant aquests anys tràgics no he deixat de pintar ni un sol dia, i gràcies a això he pogut conservar l'equilibri, he pogut mantenir els peus a terra; si no m'hauria enfonsat i hauria estat una catàstrofe".[107]
Activisme: Miró tenia la concepció de l'artista com una persona amb una especial responsabilitat cívica. Durant el seu discurs d'investidura com a doctor honoris causa a la UB va dir: Entenc que un artista és algú que, entre el silenci dels altres, fa servir la seva veu per dir alguna cosa, i que té l'obligació que aquesta cosa no sigui quelcom d'inútil sinó quelcom que faci servei als homes. Que el fet de poder dir alguna cosa, quan la major part de la gent no té opció per a expressar-se, l'obliga que aquesta veu sigui en certa manera profètica. Que sigui, en certa manera, la veu de la seva comunitat... Que quan un artista parli en un entorn on la llibertat és difícil, converteixi cada una de les seves obres en una negació de les negacions, en un deslligament de totes les opressions, tots els prejudicis i totes les falses valors establertes.[108]
Terra: «És la terra, la terra: és més forta que jo. Les muntanyes fantàstiques tenen un paper molt important en la meva vida, i el cel també. [...] és el xoc d'aquestes formes en el meu esperit, més que no pas la visió en si. A Mont-roig és la força qui em nodreix, la força.»[109]
Ocell:
Dona:
Estel: Els estels simbolitzen, com les escales en algunes obres, el seu desig d'evasió.
Colors: El blau, el vermell
«	Una tela, un mural, un paper idoni, un cartell de Joan Miró colpeixen sense nafrar.	»
— J.V. Foix[110]

Femme (1981), escultura de Joan Miró a la Casa de la Ciutat de Barcelona.
Pintura
Vegeu també: Categoria:Quadres de Joan Miró
En un entorn artístic dominat pel noucentisme, les primeres pintures de Miró palesen un estil eclèctic, que concilia facetes cubistes amb colors fauvistes i la solidesa de Cézanne amb línies de força pròpies del futurisme. Els seus coneixements provenen d'artistes exiliats a Barcelona, exposicions i revistes d'avantguarda catalanes i franceses. La voluntat, àmpliament compartida per les avantguardes, de depassar les convencions formals i representatives de la poesia i la pintura constitueix un desafiament per a Miró. Al començament dels anys vint Picasso i el cubisme són els seus referents. De seguida, però, se sent atret per l'entusiasme de les discussions literàries que es produeixen en el si del grup de la rue Blomet a París, on té el seu estudi al costat del d'André Masson. Aquesta etapa marca un punt d'inflexió que reafirmarà la connexió de l'artista amb el surrealisme. L'aspiració de fusionar pintura i poesia té la seva màxima expressió en un conjunt de teles monocromes, de camps oberts, que s'oposen al mimetisme de la representació. Els recels de Breton i els surrealistes davant la pràctica de la pintura motiven un gest encara més virulent en Miró, que es fa el propòsit d'assassinar-la des de dins, forçant-la a conviure amb elements aliens com el collage. Aquesta revolta l'havia de conduir cap a una pintura «pura», que pogués donar resposta l'esperit del moment. L'assassinat de la pintura també implica, en Miró, una superació de la concepció individualista de l'art: «Cap escola, cap artista m’interessa, cap ni un. Només allò anònim, allò que surt de l'esforç inconscient de la massa». Aquest sentiment, que anhela un art col·lectiu i públic, és reiterat per Miró al llarg de la seva trajectòria. No renuncia a la «pintura de cavallet», a la qual reconeix un vessant poètic, però no per això deixa de qüestionar-la. Vol «arribar a les masses humanes» interrogant altres mitjans d'expressió, alguns dels quals ja coneixia, com el ballet, el gravat o la litografia; d'altres, com l'escultura o la ceràmica (en col·laboració amb Josep Llorens Artigas), els emprendrà a Mont-roig, després d'un exili forçat per la guerra civil. Simultàniament, s'interessa per la pintura mural, per la integració de les arts en l'arquitectura i per qualsevol manifestació artística que reflecteixi el caràcter anònim que l'artista associa als grans mestres de l'antiguitat. A Palma, on s'instal·la el 1956, hi trobarà un nou refugi. Per fi disposarà d'un taller espaiós, dissenyat per Josep Lluís Sert, i de la intimitat de Son Boter.[109]

1917 — Nord-Sud, oli damunt tela, Galeria Maeght, París.
1921- 1922 — La masia, oli damunt tela, National Gallery of Art, Washington.
1921 — Retrat de ballarina espanyola,oli damunt tela, Musée Picasso, París.
1923 — Terra llaurada, oli damunt tela, Solomon R. Guggenheim Museum, Nova York.
1924-1925 — El Carnaval d'Arlequí, oli damunt tela, Albright-Knox Art Gallery, Buffalo.
1928 — Interiors holandesos, olis damunt tela, Peggy Guggenheim Collection, Metropolitan Museum of Art i Museu d'Art Modern de Nova York.
1928 — Femme nue couchée, guaix sobre paper, Moderna Museet, Estocolm.
1934 — Cargol, dona, flor i estrella, Museu Reina Sofia, Madrid.
1937 — Natura morta del sabatot, Museu d'Art Modern, Nova York.[68]
1937 — El segador (pagès català en revolta), Pavelló de la República, París.
1938 — Una estrella acaricia el pit d'una negra, oli damunt tela, Tate Gallery, Londres.
1940-1941 — Constel·lacions, sèrie de 23 guaixos.
1961 — Blau I, Blau II i Blau III, oli damunt tela, Centre Georges Pompidou, París.
1968 — Personatge davant del sol, acrílic damunt tela, Fundació Joan Miró, Barcelona.
1972 — Dona i ocells a l'alba
1974 — L'esperança del condemnat a mort, Fundació Joan Miró, Barcelona.
Collage
Cap als anys trenta, Miró situa el collage com la base per a un model transformador de la pintura a partir de dibuixos-collage i collages-pintura. Aquesta tècnica li ofereix un nou procés per a la generació d'imatges a partir dels fragments de paper. El resultat és un llenguatge enigmàtic, que recorda les marques primitives de la pintura rupestre o els dibuixos dels nens i que, a vegades, va ser mal interpretat com a abstracte, una filiació que l'artista va rebutjar sempre. Miró explicava aquest procés el 1948 en una entrevista a James Johnson Sweeney: «Solia retallar diaris en formes no regulars i enganxar- les sobre làmines de paper, dia rere dia vaig acumular aquestes formes. Un cop fets, els collages em servien com a punt de partida de les pintures. No copiava els collages. Senzillament deixava que em suggerissin formes». En la dècada dels quaranta, Miró continuarà utilitzant cada vegada amb més freqüència materials inusuals i suports no associats a les tècniques habituals de les belles arts: conglomerat de fusta, fragments de metall, fibrociment... L'artista infringeix així els enfocaments convencionals de la pintura mitjançant la incorporació de materials no pictòrics o la selecció de formats inusuals, negant la funció tradicional de l'art com a il·lusió i, alhora, afirmant-ne la condició material com a objecte. Aquestes investigacions el conduiran, posteriorment, al món de la ceràmica i de l'escultura.[111]

Ceràmica
El 1917 Joan Miró i Josep Llorens i Artigas es van fer amics al Cercle Artístic de Sant Lluc, fins al punt que fou Artigas qui va acollir a Miró durant el seu primer viatge a París el 1920. Després d'uns anys sense contacte per motius professionals, Artigas va fer una exposició el 1942 a Barcelona que va despertar l'interès de Miró per la ceràmica. Va començar llavors una nova etapa mironiana on realitzaria diverses obres ceràmiques amb Llorens Artigas i més endavant, des del 1955, també amb Joan Gardy Artigas.[112]

El 1944 va començar doncs a col·laborar amb el seu amic de l'adolescència en la producció de ceràmiques, investigant en la composició de les pastes, terres, esmalts i colors al taller de «Pepito» Artigas. La forma de les ceràmiques populars va representar per a ell una font d'inspiració.[113] En aquestes primeres ceràmiques hi ha poca diferència amb les pintures i litografies de la mateixa època. Miró es limita a decorar les obres fetes per Artigas. Dupin considera aquest període de 1944-1946 com a producció d'assaig.[114] Amb Artigas desenvoluparà entre 1953 i 1956 una col·laboració tan intensa que gairebé el fa abandonar del tot la pintura per dedicar-se de ple a aquesta activitat. La ceràmica representa per a ell una tornada a l'essència, amb materials primaris i una tècnica que li resulta completament nova. És en aquesta època on Artigas marxa del taller ubicat al carrer Juli Verne de Barcelona [112] i s'estableix a Gallifa, en una casa del segle xviii.[114] A Miró li recorda la seva infantesa a Montroig del Camp. En aquesta època fan creacions com els antiplats o formes inventades o trobades. Miró coincidia amb els posicionaments del GATCPAC, que volien arribar a una millor integració de les arts.[115]

L'any 1947 va residir durant vuit mesos a Nova York, on va realitzar un mural en pintura, de 3x10 metres, destinat al restaurant del Terrace Plaza Hotel, alhora que va fer unes il·lustracions per al llibre L'antitête de Tristan Tzara. Més tard, ja a Catalunya, va passar temporades a la masia-taller que posseïen els Artigas a Gallifa on, ajudat també pel fill de Llorens i Artigas, Joan Gardy Artigas, van fer tota mena de proves, tant en les coccions com als esmalts. Finalment, el resultat foren 232 obres que van ser exposades el juny de 1956 a la Galeria Maeght de París i després a la Galeria Pierre Matisse de Nova York.


Mural ceràmic al Wilhelm-Hack-Museum de Ludwigshafen (1971)
El mateix 1956 Miró es va traslladar a viure a Mallorca, on va disposar d'un nou taller de 4.000 metres quadrats de terreny projectat pel seu amic l'arquitecte Josep Lluís Sert.[116] Va ser aleshores quan va rebre l'encàrrec de realitzar dos murals ceràmics per a la seu de la UNESCO, a París, de 3×15 metres i 3×7,5 metres, que van ser inaugurats el 1958.[117] Encara que havia treballat en grans formats, mai no ho havia fet en ceràmica. Al costat del ceramista Josep Llorens Artigas, va aconseguir trobar la viabilitat tècnica per coure la ceràmica d'una manera que permetís obtenir un fons amb textures semblants a les pintures d'aquesta època.[118] Es va decidir que la composició fos sobre els temes del «Sol» i la «Lluna», que, en paraules de Miró:

«	... la idea d'un gran disc vermell intens s'imposa per al mur més gran. La seva rèplica al mur petit seria un quart creixent blau, dictat per l'espai més reduït, més íntim, per al qual estava previst. Aquestes dues formes que volia molt acolorides feien falta reforçar-les per un treball en relleu. Uns certs elements de la construcció, com ara la forma de les finestres, m'han inspirat les composicions en escates i les formes dels personatges. He cercat una expressió brutal al gran mur, una suggestió poètica al petit.[119]	»
Aquests murals de la UNESCO van ser el prototip per a tots els següents. El 1960, realitzà un altre al Harvard Graduate Center per substituir la pintura que ell mateix havia fet deu anys abans. El 1964 va realitzar el de la HandelsHochschule de Sankt Gallen, a Suïssa. El 1968, al Solomon R. Guggenheim Museum i a la Fundació Maeght a Saint-Paul-de-Vence. El 1970, n'acabà un per a l'Aeroport de Barcelona i un altre per a l'exposició internacional d'Osaka. El 1972 va fer el de la Kunsthaus Zürich i un altre per a la Cinémathèque Française que mai va arribar a col·locar-se i que va ser adquirit el 1977 per la Diputació Foral d'Àlaba; en l'actualitat està instal·lat a l'interior del Centre-Museu Basc d'Art Contemporani de Vitòria-Gasteiz (ARTIUM).[120] El 1976 fa el d'IBM a Barcelona i el mural del Wilhelm-Hack-Museum de Ludwigshafen i el 1978 el del nou Palau de Congressos de Madrid.[121]

També l'any 1982, i en col·laboració amb Joan Gardy Artigas, va realitzar una escultura de formigó i recoberta de ceràmica destinada a Barcelona, Dona i Ocell. Va ser inaugurada el 1983 sense la presència de Miró a causa del seu delicat estat de salut. Situada al parc Joan Miró de Barcelona, al peu d'un gran estany artificial, l'escultura de 22 metres d'altura representa una forma femenina amb barret i, sobre aquest, la imatge d'un ocell. La silueta de dona se soluciona amb una forma de fulla allargada i buidada. Tot el seu exterior es troba recobert amb ceràmica de colors vermells, grocs, verds i blaus, tractats com a trencadís.[122]

Escultura

«Dona i Ocell» (1983) a Barcelona, Miró en col·laboració amb Joan Gardy Artigas
Categoria principal: escultures de Joan Miró
El 1946 va treballar en unes escultures per a fosa en bronze que en alguns casos van ser recobertes anys més tard amb pintura de colors vius. En l'àmbit de l'escultura Miró va intentar cercar volums, espais i incorporar objectes quotidians o simplement trobats, com pedres, arrels, coberts, tricornis o claus d'aigua, que va fondre a la cera perduda. El sentit dels objectes identificables es perd en unir-se amb altres objectes mitjançant la fosa. Des del començament de la dècada dels seixanta, Miró situa cada cop més l'objecte com un component central del seu llenguatge poètic a través, sobretot, del seu treball amb l'escultura de bronze. Els objectes funcionen, concretament, com metàfores visuals en aquesta nova poètica de l'artista. Aquest pot considerar-se el període de major compromís de Miró amb l'escultura. Alhora, el seu interès per l'objecte desemboca en un canvi profund en l'aproximació a la pintura i al collage. Amb tot, l'artista revisa el discurs de l'assassinat de la pintura, tan central en l'obra de la dècada de 1930. Gradualment, els esforços de Miró es diversifiquen també cap a àrees més enllà de la pintura, en intervencions en l'esfera pública, accions, escultura monumental i pública, etc. Les escultures de Miró es poden entendre com collages tridimensionals. De la mateixa manera que les pintures, les escultures no es conceben en termes convencionals.[123]

Així, el 1967, va realitzar El rellotge del vent, obra que va crear a partir d'una capsa de cartó i una cullera, foses en bronze i acoblades, conjunt que constitueix un objecte escultòric que només mesura la intensitat del vent.[124]

Amb la col·laboració de Josep Llorens i Artigas va construir La deessa de la mar, una gran escultura de ceràmica que posteriorment van submergir dins del mar a Juan-les-Pins. Des de 1965 va produir una gran quantitat d'escultures per a la Fundació Maeght, a Sant Pau de Vença; entre elles destaquen Ocell lunar, Ocell solar i Dona amb el cabell revolt.[125] Entre 1971 i 1972 va realitzar unes exposicions d'escultures al Walker Art Center de Minneapolis, al Cleveland Art Museum i a l'Institut d'Art de Chicago. El 1975 es va presentar una escultura per a la zona de gratacels de Chicago que representava una enorme dona de color groc amb una gran vagina negra, on membres de l'Església de Jesucrist dels Sants dels Darrers Dies van abocar diversos pots de pintura en senyal de protesta.[62]

L'abril de 1981 es va inaugurar a Chicago una escultura monumental de 12 metres d'altura, coneguda com a Miss Chicago, i el 6 de novembre dues escultures més van ser col·locades a la via pública de Palma. El 1982, es va inaugurar a Houston l'escultura Personatge i ocell.

Obres destacades[126]
1930-1931 — Personatge amb paraigua, escultura de fusta, paraigua i fulles seques. Fundació Joan Miró (Rèplica, 1973)
1946-1949 — Ocell lunar, en bronze (diverses còpies)
1946-1949 — Ocell solar, en bronze (diverses còpies)
1967 — Rellotge de vent, escultura en bronze.
1967 — La carícia d'un ocell, bronze pintat. Fundació Joan Miró
1973 — Dona ampolla, escultura en bronze. Parc Cultural Viera i Clavijo de Santa Cruz de Tenerife.
1974 — Gos, bronze. Fundació Joan Miró de Barcelona.
1978 — Conjunt monumental per a La Défense, a París.
1981 — Miss Chicago, escultura pública. Chicago.
1981 — Femme, escultura en bronze. Casa de la Ciutat de Barcelona.
1983 — Dona i Ocell, escultura de ciment recoberta de ceràmica. Parc Joan Miró.
Escenografia
El primer contacte de Miró amb el món del teatre va ser l'any 1926, pintant amb Max Ernst els decorats del ballet Romeu i Julieta amb coreografia de Bronislava Nijinska pels Ballets Russos. El 1932 va realitzar l'escenografia (decorat, teló i vestuari) del ballet Jeux d'enfants. També va col·laborar amb coreògrafs espanyols i catalans, com Vicente Escudero i Joan Magriñà, per a qui per exemple va dissenyar el vestuari del seu espectacle Arlequí. El 1978 va col·laborar amb el grup de teatre independent La Claca dibuixant els decorats, màscares i grans putxinel·lis o ninots de l'obra Morí el Merma, que van crear junts inspirats en Ubú rei, d'Alfred Jarry.[127][128]

La seva col·laboració amb el teatre independent inclou la realització del cartell Per a un teatre a Catalunya, el 1973, amb les quatre barres de la senyera i un text manuscrit. Miró admirava el circ, el teatre i la cultura popular, i va ser justament a partir de les arts escèniques, concretament de la seva participació a Morí el Merma de La Claca, quan va passar de no tenir gran acceptació, i més aviat rebre burles i crítiques, a ser reconsiderat, rescatat i valorat massivament pels seus conciutadans.[129]

Obra pública i monumental
Article principal: obra pública i monumental de Joan Miró
Obra gràfica
Els primers gravats de Miró són de 1933. Sempre hi va estar interessat en els gravats. El 1947, durant el seu viatge a Nova York, va treballar durant un temps a l'Atelier 17 dirigit per Stanley William Hayter, a través del qual va augmentar tots els seus coneixements sobre la calcografia.[130] Durant aquests mesos a Nova York, va realitzar les planxes per a Le Désésperanto, un dels tres volums de què consta l'obra L'antitête de Tristan Tzara. Un any més tard, va col·laborar novament amb aquest autor en un nou llibre, Parler seul, fent 72 litografies a color.

A partir d'aquests treballs, va col·laborar en diverses publicacions de llibres de bibliòfil en les quals també participaven amics poetes. Breton ho feu a Anthologie de l'humour noir (1950) i La clé des champs (1953); René Cher, a Fête des arbres et du chasseur (1948) i A la santé du serpent (1954); Michel Leiris a Bagatelles végétales (1956); i Paul Éluard, A toute épreuve amb vuitanta xilografies realitzades en fusta de boix comú. L'execució d'aquests treballs es va portar a terme entre els anys 1947 i 1958.[131] Tanmateix cinc anys més tard, a casa nostra realitzà cinc aiguaforts d'un llibre de bibliòfil cabdal pel nombre de complicitats que va suscitar: es tracta de Cop de poma, en el qual col·laborà Joan Brossa amb la idea i els textos, Antoni Tàpies amb la coberta, Josep Maria Mestres Quadreny amb una partitura, Moisès Villèlia amb una escultura-fermall, Aimé Maeght amb la impressió de les imatges, Ricard Giralt Miracle amb la dels textos, Enric Climent amb la de la música, Joan Pol amb el relligat i Joan Prats amb l'edició.[132]

El 1967 comença a treballar amb la tècnica del gravat al carbur de silici, inventada per Henri Goetz. Miró va combinar aquesta tècnica amb d'altres més tradicionals en una mateixa planxa de gravat, aconseguint un equilibri entre tensió creativa i execució espontània.[133]

Entre el 9 de juny i el 27 de setembre de 1969 va fer una exposició individual, «Oeuvre gravé et lithographié», a la galeria Gérald Cramer de Ginebra, i aquest mateix any s'exposà una gran retrospectiva d'obra gràfica al Pasadena Art Museum de Pasadena (Califòrnia).

Llibres il·lustrats
1930 — Tristan Tzara: L'Arbre des Voyageurs, amb quatre litografies.
1933 — Georges Hugnet: Enfances, amb tres gravats.
1948 — Henry Miller: La sonrisa al pie de la escalera.[134]
1951 — Tristan Tzara: Parler.
1954 — Joan Miró: Une Hirondelle, text i dibuixos de Miró.
1957 — René Crevel: Bague d'Aurore, amb cinc aiguaforts.
1958 — Paul Éluard: A toute épreuve, amb 80 xilografies.
1959 — René Char: Nous avons, amb cinc aiguaforts
1961 — Raymond Queneau: Album 19, amb 19 litografies.
1966 — Alfred Jarry: Ubu Roi, amb 13 litografies.
1967 — Yvan Goll: Bouquets de rêves pour Neila, amb 19 litografies.
1971 — Joan Miró: Ubu aux les baléares, i Le lezard aux plumes d'or, text i dibuixos.
1972 — Joan Brossa: Oda a Joan Miró, amb vuit litografies.
1975 — Jacques Prévert: Adonis, amb 63 gravats.
1978 — Joan Brossa: Els tres Joans, amb cobertes, contracobertes i una aiguada.
Exposicions destacades

La Fundació Joan Miró amb el cartell de l'exposició Joan Miró. L'escala de l'evasió, el 2011
Des que el 1941, el MoMA de Nova York va organitzar una primera gran retrospectiva que li va suposar el reconeixement internacional, l'obra de Miró ha estat objecte de nombroses retrospectives: al Musée National d'Art Moderne de París (1962 i 1978), a la Tate Gallery de Londres (1964), al Grand Palais de París (1974), a la Tate Modern de Londres (2011) i a la Fundació Joan Miró de Barcelona (2011), entre moltes altres.[135]

1918 — Joan Miró, primera exposició, Galeries Dalmau, Barcelona
1921 — Joan Miró, Galerie La Licorne, París[e]
1936 — International Surrealist Exhibition, New Burlington Galleries, Londres[f]
1938 — Exposition Internationale du Surréalisme, Galerie Beaux-Arts, París
1940 — Joan Miró. Early Paintings 1918 to 1927, Pierre Matisse Gallery, Nova York
1941/42 — Joan Miró, Museum of Modern Art, Nova York (retrospectiva)[53]
1948 — Miró mural, Museum of Modern Art, Nova York[53]
1948 — Picasso. Gris. Miró, San Francisco Museum of Modern Art, San Francisco
1954 — Biennal de Venècia, Venècia
1955 — documenta 1, Kassel
1959 — documenta II, Kassel
1959 — Joan Miró. Museum of Modern Art. Nova York[53]
1960 — Joan Miró. Lithographien, Galerie Schmela, Düsseldorf
1962 — Joan Miró, Musée National d'Art Moderne, París
1964 — documenta III, Kassel
1966 — Exposició a Tokyo i Kioto, Japó.
1968 — Hospital de la Santa Creu, Barcelona
1969 — Miró, l'altre, Barcelona
1970 — Miró Prints, Museum of Modern Art, Nova York.[53]
1972 — Miró – Magnetic Fields, Solomon R. Guggenheim Museum, New York
1974 — Joan Miró, Grand Palais, París
1974 — Picasso to Lichtenstein, Tate Gallery, Londres
1977 — documenta 6, Kassel
1983 — Joan Miró: A Ninetieth-Birthday Tribute, Museum of Modern Art, New York, & Joan Miró: anys 20. Mutació de la realitat, Fundació Joan Miró, Barcelona
1990 — Joan Miró Retrospective, Fondation Maeght, Sant Pau de Vença (retrospectiva)
1996/97 — Joan Miró – Zeichnungen und Skulpturen, 1945–1983, Werke aus der Fundació Miró, Barcelona, Deichtorhallen, Hamburg
2001 — Miró – Später Rebell, Kunstforum Wien, Wien
2004 — Joan Miró. La naissance du monde, Centre Georges Pompidou, París
2008 — Miró – La Terra, Palazzo dei Diamanti, Ferrara
2008/09 — Joan Miró: Painting and Anti-Painting 1927–1937, Museum of Modern Art, New York
2009 — Miró – Dupin. Art i poesia, Fundació Joan Miró, Barcelona
2010 — Joan Miró – Die Farbe seiner Träume, Kunstmuseum Pablo Picasso Münster, Münster
2010 — Miró. Die Farben der Poesie, Museum Frieder Burda, Baden-Baden
2011 — Joan Miró. L'escala de l'evasió, Tate Modern, Fundació Joan Miró i National Gallery of Art
2012 — Exquisite Corpses. Drawing and Disfiguration, Museum of Modern Art, New York
2013/14 — Surrealism and the object, Centre Georges Pompidou, París.
Premis i reconeixements
1954 — Gran Premi de Gravat de la Biennal de Venècia.
1959 — Gran Premi de la Fundació Guggenheim.[138]
1962 — Chevalier de la Legió d'Honor a França.
1966 — Premi Carnegie de pintura atorgat pel Carnegie Museum of Art.
1968 — Doctor honoris causa per la Universitat Harvard.[139]
1969 — Fill adoptiu de Palma.[140]
1978 — Medalla d'Or de la Generalitat de Catalunya i fou el primer català a rebre aquesta distinció.[141]
1978 — Medalla d'Or de les Balears.[142]
1978 — Gran Creu de l'Orde d'Isabel la Catòlica.[100]
1979 — Doctor honoris causa per la Universitat de Barcelona. Va ser investit el 2 d'octubre del mateix any.[143]
1980 — Medalla d'Or al Mèrit en les Belles Arts del Ministeri de Cultura d'Espanya.[144]
1982 — Medalla d'or del mèrit europeu.[145]
1983 — Doctor honoris causa per la Universitat de Múrcia.[146]
2006 — Fill adoptiu de Mallorca.[147]
Fundacions
Fundació Joan Miró

Fundació Joan Miró a Barcelona
Article principal: Fundació Joan Miró
La Fundació Joan Miró està situada a la ciutat de Barcelona i custodia algunes de les obres més representatives d'aquest pintor català.[148] Conté més de 104.000 peces[149] entre pintures, escultures i tapissos. Pel que fa als dibuixos, cal destacar que la Fundació conserva la pràctica totalitat de dibuixos preparatoris de Joan Miró, amb més de 8.000 referències, un material bàsic per entendre l'obra de Miró.

La Fundació Joan Miró va ser la primera institució artística de Barcelona que es va idear a partir del treball conjunt entre un artista i un arquitecte, Joan Miró i Josep Lluís Sert. L'equipament resultant fou, durant molts anys, paradigma de la modernitat i la independència artística. Va obrir les seves portes al públic el 10 de juny de 1975.[150] Actualment, la Fundació és dirigida per Rosa Maria Malet, i el seu patronat per Jaume Freixa.[151]

Els seus orígens es remunten a l'any 1968, amb motiu de la primera gran exposició retrospectiva de Joan Miró a Barcelona, presentada a l'antic Hospital de la Santa Creu. Diverses personalitats del món de l'art i la cultura es van adonar aleshores de l'oportunitat històrica de disposar a Barcelona d'un espai de referència de l'obra de Miró.

D'acord amb la voluntat de l'artista, la nova institució hauria de possibilitar també el coneixement i la difusió de l'art més actual, en tots els seus vessants. En un moment en què el panorama artístic i cultural era més aviat exigu, la Fundació Joan Miró va aportar vitalitat amb un nou concepte de què havia de ser un museu, més dinàmic, en el qual la creació de Miró convivia amb les manifestacions artístiques més diverses. Aquest fet quedava reflectit en l'epígraf CEAC (Centre d'Estudis d'Art Contemporani) que hi ha a la porta del centre. L'any 1988 se'n va fer una ampliació de l'edifici per tal de poder ampliar l'espai expositiu.[152]

Fundació Pilar i Joan Miró

Taller Sert, taller de Miró a Mallorca
Article principal: Fundació Pilar i Joan Miró
La Fundació Pilar i Joan Miró va ser establerta el 1981 a Mallorca. Disposa de 3 seus: Son Boter, una casa mallorquina del final del segle xviii i que l'artista va emprar com a segon estudi de pintura i escultura; el Taller Sert, estudi dissenyat per l'amic i arquitecte Josep Lluís Sert i construït l'any 1956, i l'edifici Moneo, seu de la Fundació, dissenyat per Rafael Moneo i inaugurat l'any 1992. Les dues primeres construccions s'han declarat Béns d'Interès Cultural (BIC). En total hi ha exposades 2.500 obres de l'artista. El seu objectiu principal és estimular les noves generacions d'artistes i donar suport a la recerca sobre l'obra de Miró. De manera contínua, ofereix programes de capacitació i cursos propis del camp de les arts gràfiques (gravat, litografia, serigrafia, fotografia…)[153] L'antiga casa de Miró, Son Abrines, és actualment de propietat privada i no es troba oberta al públic.

Centre Miró
Article principal: Centre Miró
Des del 2004, el Centre Miró, situat a l'Església Vella de Mont-roig del Camp, mostra còpies d'algunes de les obres més representatives de l'artista. Com a anècdota, l'edifici apareix en una obra de Miró de 1919, el quadre Poble i església de Mont-roig. Disposa de fulls informatius amb els llocs de l'entorn on Miró es va inspirar per als seus primers temes pictòrics. També conserva reproduccions del «ninots de Miró», reproduccions fetes a partir dels dissenys realitzats per Miró, junt amb Joan Baixas, per a l'obra Mori el Merma estrenada al Teatre del Liceu el 1979.[154] Els ninots són sis: el gall, l'òliba, el titolot, el mosquit, la formiga i la carabassa.

Tallers
Llista cronològica dels tallers que va tenir Joan Miró al llarg de la seva carrera, sense tenir en compte el taller d'Artigas de Gallifa:

1914 - 1916 — Barcelona: Carrer Arc de Jonqueres. Compartit amb Ricart.[155]
1916 - 1918 — Barcelona: Sant Pere més Baix, 51. Compartit amb Ricart.
1916 - 1983 — Mont-roig del Camp: Mas Miró.[156]
1921 - 1926 — París: Rue Blomet, 45. Compartit amb Pablo Gargallo.[32]
1927 - 1929 — París: Rue Tourlaque.[157]
1930 - 1936 — Barcelona: Passatge del Crèdit, 4 [55]
1937 - 1939 — París: Entresòl de la Galerie Pierre [158]
1939 - 1940 — Varengeville-sur-Mer (Normandia).[159]
1942 - 1942 — Palma: Carrer Minyones, 11[78]
1942 - 1942 — Palma: Can sí (Casa vora del Mar)[78]
1947 - 1947 — Cincinnati: Atelier 17 (Taller de Hayter)[84]
1956 - 1983 — Palma: Son Abrines.[87]
1959 - 1983 — Palma: Son Boter.[159]
Cultura popular
La Caixa ha utilitzat, des de 1980, un logotip amb una estrella de mar blava i un punt vermell i un altre groc d'una obra de Joan Miró.[160]
Per al Mundial de Futbol de l'any 1982 la FIFA també va adoptar un logotip de Miró, del qual una forma, modificada posteriorment per Miró, serveix com a distintiu de l'Oficina Espanyola de Turisme; en ell, es mostra un sol, una estrella i el lema de «España», amb els colors vermell negre i groc.[161] L'any 2015 la família va renunciar als drets de l'obra.[162]
Un quartet de corda professional amb seu a Austin (Texas) va ser fundat el 1995 amb el nom de Quartet Miró. Els seus membres són Daniel Ching, i Sandy Yamamoto, violins, Juan Largess, viola i Josué Gindele, violoncel.[163]
Google va dedicar la seva portada a Joan Miró, el dia 20 d'abril del 2006, el dia del cent-tretzè aniversari del seu naixement. Segons alguns mitjans, la portada va ser retirada a causa d'una reclamació.[164]
La ciutat de Barcelona ha posat el seu nom a un carrer de la Vila Olímpica, a l'antic parc de l'Escorxador, a un poliesportiu i a una biblioteca.[165]
Existeix el Cocktail Joan Miró, que consisteix en una part de Dubonnet, una de Grand Marnier una altra de whisky escocès.[166]

Merlí és una sèrie de televisió de TV3 que tracta sobre un professor de filosofia del mateix nom que estimula els seus alumnes a pensar lliurement mitjançant uns mètodes poc ortodoxos, els quals dividiran les opinions de la classe, els professors i les famílies.[1]

Amb una certa influència de pel·lícules com El club dels poetes morts, a Merlí, els creadors procuren fer més propera la filosofia a tots els públics. A cada episodi s'inclouen els plantejaments d'algun gran pensador o escola, com els peripatètics, Nietzsche o Schopenhauer, que lliga amb els esdeveniments dels personatges.[2]

La sèrie consta de 40 episodis en total, amb la característica que cadascun és batejat amb el nom de diferents filòsofs.[3] Creada i escrita per Héctor Lozano i dirigida per Eduard Cortés, es va estrenar a TV3[4] el 14 de setembre de 2015 a horari de màxima audiència i va aconseguir una audiència del 17,7% amb 566.000 espectadors.[5] Durant els episodis posteriors va destacar com un dels èxits televisius de la temporada, sent líder de la seva franja horària. Va aconseguir també una xifra important de visualitzacions per Internet.[6]

La sèrie ha estat doblada al castellà pel grup Atresmedia, que va comprar els drets de la sèrie el novembre de 2015.[7] A escala internacional, Netflix va comprar la primera temporada de la sèrie al novembre de 2016, per emetre-la a Sud-amèrica i als Estats Units.[8] La primera temporada de la sèrie va ser emesa en castellà a la Sexta de l'abril al juny de 2016. El 18 de gener de 2021 es va anunciar la finalització del rodatge de la primera temporada d'una adaptació de l'obra a França, que porta per títol La Faute à Rousseau, així com el rodatge recentment iniciat d'una adaptació a Itàlia amb el títol d'Un professore.[9]

El desembre del 2018 es va fer oficial un spin-off protagonitzat per Pol Rubio (Carlos Cuevas) amb el nom de Merlí: Sapere aude. El nou projecte, que fou desenvolupat a mitges per Movistar+ i TV3, es va estrenar un any després, el desembre del 2019, en exclusiva a la plataforma de pagament (que emprèn així la seva primera ficció pròpia rodada en català) i es podrà veure posteriorment al canal públic de Televisió de Catalunya.[10]

Argument
Primera temporada
L'argument gira al voltant de Merlí Bergeron (Francesc Orella), un professor de Filosofia desnonat que viu amb sa mare, na Carmina Calduch (Anna M. Barbany), i que haurà d'aprendre a conviure amb el seu fill Bruno (David Solans), que fins ara cuidava la seva exdona.

Merlí, coincidint amb l'arribada del seu fill, és assignat a l'Institut Àngel Guimerà. Allà, mitjançant mètodes imprevisibles, el Merlí procurarà fer reflexionar, opinar i també ajudarà amb els seus problemes als seus alumnes, encara que sigui amb mètodes censurables.

Merlí no només explicarà filòsofs i pensadors, sinó que també aplicarà les lliçons en el dia a dia, per a resoldre els problemes quotidians que es va trobant.

Els seus alumnes, els anomenats Peripatètics, són un grup molt divers que s'haurà d'afrontar a tota mena de situacions. En Pol (Carlos Cuevas) és un repetidor que de seguida s'entendrà amb en Merlí; la Berta (Candela Antón), és una fatxenda que no suportarà en Merlí al principi; en Marc (Adrian Grösser), és un personatge amigable i bon jan; l'Ivan (Pau Poch), és un noi que pateix agorafòbia; la Tània (Elisabet Casanovas), és una noia extravertida i la millor amiga del Bruno; el Gerard (Marcos Franz), és un noi enamoradís que demanarà consells amorosos a en Merlí; en Joan (Albert Baró), és un noi estudiós i tímid amb una família molt rígida; la Mònica (Júlia Creus), és una estudiant nova i molt madura; l'Oliver (Iñaki Mur), també un alumne nou, és alegre i extravertit i de seguida es farà amic de tothom; i, finalment, en Bruno (David Solans), el fill d'en Merlí i el seu alumne més difícil.[11]

Segona temporada
Comença el segon de Batxillerat a l'Institut Àngel Guimerà. Els alumnes reben el Merlí amb eufòria i ell entra pletòric al centre. Els Peripatètics han madurat una mica en general, però, en el fons, continuen sent els mateixos adolescents divertits i despistats que tothom ja coneix. A la colla s'hi afegeix una nova alumna, fet que genera noves relacions dins del grup.

A la sala de professors, en canvi, el Merlí no és tan ben rebut. Per molt que l'Eugeni l'espera amb ganes de discutir, a tots dos els apareix un adversari comú: la Coralina, la nova cap d'estudis. Aquesta catedràtica de seixanta anys, esquerpa i autoritària, vol imposar el seu criteri i remou tot el claustre de professors.

El Merlí hi to de ple i el Toni ha de fer tot el que pugui perquè hi hagi pau. La Coralina no és l'única incorporació al claustre: el Millán, professor de castellà, i l'Elisenda, d'anglès, formen part del nou equip docent. A l'institut, el Merlí encara fa les classes de manera menys ortodoxa que a la primera temporada: s'endú els alumnes a fer la classe fora de l'aula. Qualsevol indret, com ara un centre comercial, pot servir al Merlí per explicar els filòsofs cínics, els estoics, Descartes, Hobbes o els presocràtics. Entre la nòmina de pensadors que d'aquest curs s'hi troben algunes filòsofes, com Hipàrquia de Maronea.

Personatges
Article principal: Llista de personatges de Merlí
1a Temporada
Principals
Francesc Orella - Merlí Bergeron Calduch
David Solans - Bruno Bergeron
Pau Durà - Toni (capítol 1 - capítol 8; capítol 10 - capítol 13)
Pere Ponce - Eugeni Bosch (capítol 1 - capítol 6; capítol 8; capítol 10 - capítol 13)
Ana M. Barbany - Carmina Calduch
Marta Marco - Gina Castells (capítol 2 - capítol 13)
Secundaris
Amb la col·laboració especial de
Marta Calvó - Bàrbara (capítol 1)
Assumpció Balaguer - Àvia de la família Rubio (capítol 4; capítol 7)
Repartiment
Francesc Orella - Merlí Bergeron Calduch
David Solans - Bruno Bergeron
Candela Antón - Berta Prats Garcia
Patrícia Bargalló - Mireia (capítol 1 - capítol 4; capítol 6; capítol 8; capítol 10 - capítol 11; capítol 13)
Albert Baró - Joan Capdevila Bonet
Elisabet Casanovas - Tània Illa
Júlia Creus - Mònica de Villamore (capítol 3 - capítol 13)
Carlos Cuevas - Pol Rubio
Adrian Grösser - Marc Vilaseca
Rubén de Eguía - Albert
Marcos Franz - Gerard Piguillem Castells
Mar del Hoyo - Laia (capítol 1 - capítol 6; capítol 8 - capítol 11; capítol 13)
Marta Domingo - Elsa García (capítol 11 - capítol 12)
Assun Planas - Glòria (capítol 1 - capítol 4; capítol 6; capítol 8; capítol 10 - capítol 13)
Pep Jové - Santi (capítol 1 - capítol 2; capítol 4; capítol 6 - capítol 8; capítol 10 - capítol 12)
Jordi Martínez - Jaume Capdevila (capítol 4 - capítol 5; capítol 7; capítol 9 - capítol 13)
Iñaki Mur - Oliver Grau (Capítol 11 - Capítol 13)
Oriol Pla - Òscar Rubio (Capítol 4 - Capítol 7)
Victòria Pagès - Aurèlia Bonet (capítol 4 - capítol 5; capítol 7; capítol 9 - capítol 12)
Pau Poch - Ivan Blasco (capítol 1 - capítol 3; capítol 5 - capítol 9; capítol 11 - capítol 13)
Rick Baster - Estudiant (capítol 1; capítol 2)
Carlos Vicente - Enric Grau (capítol 6; capítol 13)
Anna Ycobalzeta - Míriam Blasco (capítol 1 - capítol 3 - capítol 5; capítol 8 - capítol 9; capítol 12 - capítol 13)
2a Temporada
Principals
Francesc Orella - Merlí Bergeron Calduch (†)
David Solans - Bruno Bergeron
Carlos Cuevas - Pol Rubio
Pepa López - Coralina (†)
Anna M. Barbany - Carmina Calduch
Candela Antón - Berta Prats García
Albert Baró - Joan Capdevila Bonet
Elisabet Casanovas - Tània Illa
Júlia Creus - Mònica de Villamore
Marcos Franz - Gerard Piguillem Castells
Adrian Grösser - Marc Vilaseca
Pau Poch - Ivan Blasco
Secundaris
Marta Marco - Gina Castells
Laia Manzanares - Oksana Casanoves
Iñaki Mur - Oliver Grau
Pol Hermoso - Uri
Pau Durà - Toni
Pere Ponce - Eugeni Bosch
Episòdics
Patrícia Bargalló - Mireia
Anna Barrachina - Lídia
Sandra Monclús - Elisenda
Jordi Martínez - Jaume Capdevila
León Martínez - Pau Vilaseca
Victòria Pagès - Aurèlia Bonet
Oriol Pla - Òscar Rubio
Assun Planas - Glòria
Ferran Rañé - Manel Millan
Boris Ruiz - Alfonso Rubio
Enrique Salgado -
Carlos Vicente - Enric Grau
Anna Ycobalzeta - Miriam Blasco
Tercera Temporada

Recepció
Merlí ha tingut una molt bona recepció per part de l'audiència. De mitjana, exceptuant l'últim episodi, la sèrie va acumular 559.000 espectadors amb una quota d'audiència o share del 18,2%. Entre les franges d'edat d'entre 13 i 24 anys, Merlí obté una quota d'audiència del 41,2%. A la resta de franges és menor i se situa entre el 15 i el 20%.[12]

Aquests resultats són la segona millor quota d'audiència a una sèrie de ficció de TV3, només superada per la sèrie 13 anys i un dia, que va tenir 588.000 seguidors durant la primera temporada. Per altra banda Merlí no només és seguida per televisió, ja que també té una important xifra de visualitzacions per Internet, de més de 100.000 reproduccions de mitjana.[13]

Segons una enquesta de l'empresa GfK, que col·labora amb TV3, Merlí també és una de les sèries més ben valorades pels teleespectadors, assolint una nota de 8,4 sobre 10.[13] Merlí ha tingut èxit també a nivell internacional, especialment gràcies a la seva presència a Netflix.[14]

Crítiques
Merlí ha despertat —juntament amb l'entusiasme per l'èxit d'audiència i la temàtica plantejada— alguns dubtes entre docents i professionals de la filosofia: s'ha qüestionat el suposat masclisme del protagonista,[15] el tractament de nous conceptes de família, l'anàlisi de la qüestió nacionalista a Catalunya, absència d'immigrants entre els alumnes i els professors,[16] la manca de deontologia docent en certs moments, l'existència d'una agenda oculta en relació als conceptes filosòfics transmesos, el model de llengua que s'usa, especialment per part dels joves,[17] etc.[18][19] Hi ha hagut força debats arreu del país [20] i, encara que algunes crítiques han estat especialment dures,[21] és freqüent pensar que la sèrie ha fet créixer l'interès per la filosofia i pels estudis de Grau que hi condueixen[22][23][24]

La Guerra Civil espanyola[n. 2][n. 3] (17 de juliol de 1936 - 1 d'abril de 1939) va ser un conflicte bèl·lic que va enfrontar el govern de la Segona República Espanyola, que tenia el suport de les organitzacions d'esquerres, contra una part de l'exèrcit i de les organitzacions de dretes. Va ser un fet històric decisiu de l'Espanya del segle xx, ja que el cop d'estat i la posterior guerra civil van representar la culminació de totes les contradiccions socials, polítiques i ideològiques que s'havien generat a la societat en el curs dels decennis anteriors.

La guerra es va iniciar amb un alçament militar el 17 de juliol de 1936 a la guarnició de Melilla, que l'endemà es va estendre pertot arreu de l'Estat. El president Santiago Casares va ser substituït per José Giral, qui va ordenar el repartiment d'armament entre la població civil, facilitant la derrota dels insurrectes als principals nuclis industrials, Madrid i les capitals mediterrànies, però el fracàs de la revolta va donar pas a una guerra llarga i sagnant.

Les tropes de l'exèrcit africà del general Francisco Franco van creuar l'estret de Gibraltar i es van unir a les del general Queipo de Llano a Sevilla, i a la vegada, el seu ràpid avanç els va permetre contactar amb l'exèrcit del Nord, comandat pel general Mola. Durant el 1937 la guerra es va lliurar en tres fronts: l'intent franquista de conquerir Madrid[n. 4] i el nord industrial,[n. 5] mentre els republicans intentaven infructuosament dominar les principals ciutats de l'Aragó.[n. 6]

El general insurrecte Franco va llançar una ofensiva en el front d'Aragó el maig de 1938 per tal d'arribar a la Mediterrània i dividir el territori dominat pels republicans, objectiu assolit amb l'ocupació de Vinaròs el mes d'abril. La reacció republicana va ser una ofensiva sobre la línia de l'Ebre, que significà la campanya més llarga i sagnant de la guerra civil.[1] La batalla de l'Ebre va acabar amb la derrota de l'exèrcit republicà i va deixar el camí lliure per a l'ocupació franquista de Catalunya; fet que va precipitar la fi de la guerra. Franco la va donar per acabada l'1 d'abril de 1939, tres dies després que el coronel Segismundo Casado lliurés Madrid.

La rereguarda republicana havia viscut situacions difícils que van afeblir la seva capacitat a causa de les divisions entre els diferents partits polítics i forces sindicals que en molts llocs van fer simultani l'esforç de guerra amb l'intent d'organitzar una revolució social. La rereguarda de la zona revoltada, en canvi, va tenir una direcció política i militar molt més centralitzada, que amb el suport de l'Alemanya nazi i la Itàlia feixista va fer més efectiva, i una repressió que va continuar durant la dictadura franquista contra els moviments d'esquerra i la cultura i la llengua catalana, basca i gallega.

Antecedents de la Guerra Civil
L'Espanya del segle xx va heretar greus desequilibris socials, regionals i ideològics, a més d'una configuració històrica pròpia que la diferenciava de l'evolució de la resta dels Estats europeus en diversos aspectes, com el triomf dels valors democràtics, la separació entre l'Església i l'Estat i la participació dels militars en els afers polítics. L'enfrontament entre liberals i absolutistes o carlins són un reflex de la crispació social, política i militar que es va viure a l'Espanya vuitcentista, enfrontada entre 1833 i 1876 en una sèrie de guerres civils conegudes com les guerres carlines, de les que la segona guerra carlina (1846-1849) va ser un fet específicament català.

Alfons XIII
Article principal: Alfons XIII
La Restauració borbònica, de 1874 al 1923 va permetre que les classes dominants establissin un consens per mantenir els seus privilegis. En canvi, obrers i petita burgesia, les noves classes emergents, i les noves ideologies que representaven van quedar marginades. La Setmana Tràgica de Barcelona de 1909, és un bon exemple de l'esquerda social que s'anava obrint. La dictadura de Primo de Rivera, de 1923 a 1930, sustentada per les classes dominants espanyoles i per la burgesia catalana amb el vistiplau d'Alfons XIII, va agreujar la situació social: a Barcelona, el pistolerisme; als nuclis industrials, amb l'efervescència obrera, vagues i mobilitzacions. La monarquia i la mateixa dictadura penjaven d'un fil, i finalment el 1930 el dictador, sense suports militars, s'hagué d'exiliar a París. L'any següent, el 1931, ho hagué de fer el mateix monarca quan el 14 d'abril es va proclamar la Segona República espanyola.

La tradició dels pronunciamientos en l'exèrcit espanyol

Alfons XIII i el dictador Primo de Rivera, març 1930.
L'hàbit, l'expectació i l'anhel espontani impulsa als militars espanyols de l'edat contemporània a intervenir políticament: 52 intents de cop d'estat militar o pronunciamientos evidencien la permanent intervenció dels militars en els afers polítics. En el segle xix es tracta de saber si la revolució política burgesa es produirà o no, mentre en el segle xx es tracta d'impedir la revolució social.[2] Entre les intervencions militars destaquen la regència del general Espartero, el govern moderat del general Narváez, el sexenni revolucionari de 1868-1874, protagonitzat pel general Prim, i ja a principis del segle xx la dictadura del general Primo de Rivera amb el consentiment del rei Alfons XIII. La restauració borbònica va facilitar el compromís entre els grups dirigents i no hi ha cap pronunciamiento entre 1886 i 1923, tot i que els militars estaran temptats a realitzar una intervenció ràpida de l'aparell repressiu si allò polític no respon a allò desitjat, com a Astúries en 1934.

L'Espanya d'Alfons XIII i republicana era hereva de problemes del passat: el latifundisme irresolt a Andalusia, Castella la Manxa i Extremadura; grans ciutats amb problemes urbans del segle xix;[n. 7] desequilibris industrials a Astúries, al conjunt siderúrgic de Bilbao i a tot Catalunya amb un proletariat organitzat entorn de la UGT al nord i la CNT a Catalunya, mentre la resta són àrees agràries; els nacionalismes anomenats perifèrics;[n. 8] una Revolució Industrial pendent a Castella i finalment, els desequilibris religiosos car, durant la II República, l'Església ha fet ostentació de la seva solidaritat amb les classes dominants conservadores.[3]


Manifestacions d'alegria popular a Barcelona per la proclamació la Segona República espanyola.
Les eleccions municipals del 12 d'abril de 1931 celebrades a Espanya estaven plantejades, de facto, com un plebiscit de la monarquia d'Alfons XIII. El resultat, quantitativament favorable a l'opció monàrquica però amb una victòria dels republicans a les grans ciutats, va ser interpretat com una pèrdua de confiança en la monarquia. A Catalunya l'escombrada d'una ERC acabada de néixer va fins i tot sorprendre els seus promotors.

El 14 d'abril de 1931, acompanyada d'un esclat d'alegria popular, es va proclamar la Segona República espanyola i el rei s'exilià a França primerament i després a Roma, on rebé el suport de la família reial italiana i se separà de la seva muller, que s'instal·là a la localitat suïssa de Lausana.

Vegeu també: guerres carlines, restauració borbònica, Alfons XIII, dictadura de Primo de Rivera, i pistolerisme
La República
Article principal: Segona República Espanyola
La Segona República Espanyola va néixer amb molts reptes: construir un sistema representatiu semblant a les democràcies parlamentàries occidentals, donar satisfacció a les reivindicacions nacionalistes de Catalunya i el País Basc, resoldre el problema agrari,[n. 9] acabar amb l'analfabetisme, desvincular l'Església Catòlica de l'Estat i satisfer les primeres reivindicacions feministes, entre d'altres.

La primera legislatura republicana, presidida per Manuel Azaña, no va satisfer ningú: les reformes realitzades o previstes van exasperar a l'Església catòlica, als terratinents[4] i bona part dels militars; mentre que, a l'altre extrem, eren considerades insuficients pels anarquistes. Les mostres de rebuig a la República són constants: l'estiu de 1932 el general José Sanjurjo va protagonitzar un cop d'estat militar conegut com la Sanjurjada, l'any 1933 es van viure insurreccions obreres i grans vagues camperoles, i finalment els fets de Casas Viejas van provocar la dimissió de Manuel Azaña i la convocatòria d'eleccions el novembre de 1933, que foren guanyades pel centredreta del Partit Republicà Radical, encapçalat per Alejandro Lerroux.

Durant la segona legislatura, el nou president Lerroux, amb el suport parlamentari de la Confederació Espanyola de Dretes Autònomes de José María Gil-Robles y Quiñones va intentar anul·lar la legislació social aprovada, especialment la reforma agrària; es va enfrontar amb el govern de la Generalitat de Catalunya a causa de la Llei de contractes de conreu aprovada pel Parlament català; va amnistiar els colpistes implicats en la Sanjurjada i va establir una assignació econòmica per al culte religiós i el clergat. Aquesta política conservadora va fer esclatar vagues generals a València i Saragossa, conflictes als carrers de Madrid i de Barcelona, i sobretot la revolució d'Astúries de 1934 i els fets del sis d'octubre, on el president Lluís Companys i Jover va declarar l'Estat Català en la República Federal Espanyola, com a resposta del govern de la Generalitat de Catalunya contra la involució conservadora del règim republicà.[5] La tensió social i política va obligar a Lerroux a convocar eleccions el febrer de 1936.

La temptació revolucionària

imatge de la capçalera del diari anarquista Solidaridad Obrera, del 4 de novembre de 1910, on es pot veure uns obrers que fan palanca per tombar el capitalisme.
Si existeix un imaginari d'una intervenció militar ràpida i efectiva, també existeix un imaginari de la revolució que va arrencar amb la crema de convents, els primers ja l'any 1835. Joan García Oliver, militant de la branca revolucionària de la CNT (Los Solidarios), futur ministre de justícia dels governs de la Guerra Civil espanyola, farà servir el concepte de gimnàstica revolucionària (accions col·lectives d'entrenament fins al cop revolucionari decisiu). Idees possibles (com ho demostra el triomf a Barcelona els dies decisius de juliol del 36), però perilloses: la idea d'una combativitat espontània capaç de vèncer un exèrcit professional ajudat per forces internacionals, i a la vegada realitzar una revolució social contra resistències previsibles, era com a mínim agosarada.[2]

El Partit Socialista (PSOE), la Izquierda Republicana de Manuel Azaña, la Unió Republicana de Diego Martínez Barrio, el Partit Comunista d'Espanya (PCE) i els nacionalistes gallecs (ORGA) i catalans (ERC) es van presentar a les eleccions coalitzats com a Front Popular. Els nacionalistes del País Basc oficialment no formaven part del Front Popular, però hi simpatitzaven. En un fet inèdit a Europa, el sindicat anarquista Confederació Nacional del Treball (CNT) va trencar el seu apoliticisme per demanar el vot pel Front Popular, que finalment guanyà a unes dretes desunides. A Catalunya les dretes organitzades en el Front Català d'Ordre obtingueren un resultat decebedor[n. 10][6] davant del Front d'Esquerres.

El PSOE es va negar a participar en el nou govern, i mentre el seu líder Francisco Largo Caballero, aclamat com el Lenin espanyol, excitava les multituds a la transformació revolucionària de la societat, els socialistes moderats, com Indalecio Prieto ho condemnaven. Sense els socialistes, el president del govern va ser Manuel Azaña, un liberal partidari de la reforma gradual i del procés democràtic, odiat intensament per part de la dreta espanyola, que recordava el seu pas pel govern d'Azaña, qui havia retallat el pressupost de l'exèrcit i havia tancat l'acadèmia militar de Saragossa quan era ministre de guerra (1931) guanyant-se el desafecte dels generals espanyols. A la dreta, el monàrquic José Calvo Sotelo va reemplaçar a José María Gil-Robles y Quiñones com a portaveu de la CEDA al parlament.

El 12 de juliol de 1936, José Castillo, membre del Partit Socialista i oficial de la Guàrdia d'Assalt va ser assassinat a prop de Madrid. En revenja, l'endemà, el líder de l'oposició conservadora, José Calvo Sotelo, va ser assassinat per una unitat de la Guàrdia d'Assalt. Aquests assassinats foren els catalitzadors del Cop d'estat del 18 de juliol i de l'enfrontament posterior.

Altres antecedents
Vegeu també: Degeneracionisme, Espanyolisme, Anticatalanisme, i Estat nació
Després de la pèrdua colonial i els desastres a la guerra del Rif, hi havia un requeriment regenerador de la pàtria i la raça espanyola, segons patrons castellans de l'estat nació, alhora les elits espanyoles veien en l'autogovern català (la Mancomunitat o la Generalitat de Catalunya) i tot el que comportava (salvaguarda de la llengua i cultura catalanes) un insult i un afebliment del seu control sobre l'Estat. Els discursos eugenèsics i regeneracionistes esdevingueren habituals, si bé amb vessants molt diferents segons la ideologia dels ponents.[7]

Els militars que es sollevarien rebien una forta influència d'aquests i altres pensaments, com es pot percebre en dues declaracions del Francisco Franco recollides per la premsa: [7]

Article «España, una»: «El gloriós Cap del Govern de l'Estat espanyol, General Franco, ha fet per a un periòdic italià, unes declaracions relacionades amb la propera entrada de l'Exèrcit en la capital de la República. «Immediatament després de l'entrada a Madrid -ha declarat- les nostres tropes emprendran la conquesta de Catalunya, que haurà de ser definitivament incorporada a la resta d'Espanya d'una manera efectiva...»...Els que de sempre hem sentit la veu clara i acusada de la nostra consciència d'espanyols, contemplàvem amb dolor i indignació desfermada les accions criminals per a desmembrar la Pàtria. Aquí estan... les nostres vibrants campanyes contra el separatisme català que ens van valer persecucions i processos...En aquesta carrera cap a l'abisme s'ha arribat molt lluny. Encara avui Catalunya i una part del País Basc viuen el seu somni separatista... Afortunadament va esclatar a temps el salvador moviment nacional per a corregir aquest i altres perills de gravetat extrema... Salvarem a la Pàtria que s'enfonsava en la mar de la dissociació i de la degeneració racial...»[8] El Diario Palentino, 23 d’octubre de 1936

Article «Sensacionals declaracions del Generalíssim Franco al periòdic «Le Jour» de París»: «...Tant de bo sigui compresa com convé... la tranquil·litzadora seguretat que l'Espanya, victoriosa i regenerada, romandrà fidel a les inclinacions de raça i de llengua...»[9] Diario de la Marina, 27 de març de 1937

A part dels militars, centrats en la construcció de l'estat nació castellà, aquest pensament de regeneració racial tenia el suport intel·lectual de diversos científics eugenistes (psiquiatres, metges, demògrafs), gent com en Vallejo-Nájera, entre altres, així com escriptors i intel·lectuals de dreta i ultradreta, la majoria fervents admiradors del nacionalsocialisme alemany.[7]

L'aixecament militar i l'esclat de la guerra
Article principal: Cop d'estat del 18 de juliol
El Movimiento parteix del Marroc el dia 17 de juliol de 1936. En la revolta van col·laborar alguns diputats de la CEDA, com Ramón Serrano Suñer o el conde de Mayalde, i, tot i que Gil Robles, el seu principal dirigent, no va ser consultat pels dirigents de la revolta, hi va prestar ajut econòmic amb els fons del partit. En cap moment els conspiradors van pensar en la possibilitat d'una guerra civil: es preveia una actuació molt violenta i decidida per aconseguir ràpidament el triomf a Madrid, capital de la República, i l'establiment d'un règim dictatorial militar que ni calia que fos permanent ni havia de conduir inevitablement a una monarquia.[10]

El pronunciament militar imaginat per Mola havia fracassat car l'exèrcit no va adoptar una actitud unànime a favor seu. Tanmateix els generals revoltats van desenvolupar un paper més decisiu que els partidaris del govern republicà i l'oficialitat jove va figurar al bàndol revoltat en la seva immensa majoria; fets que expliquen una major eficàcia bèl·lica a la fase inicial de la Guerra Civil.[11] Allò que havia de ser un cop d'estat militar per enderrocar el govern es va convertir en una guerra oberta que va dividir l'Estat en dues meitats. S'iniciava una guerra de classe burgesa contra classe obrera, una guerra religiosa (en contra d'una Església que havia donat suport als sectors més benestants de la societat), una guerra militar (una part de l'exèrcit ha traït la voluntat popular expressada a les urnes) i una guerra civil i fratricida entre diverses faccions ideològiques.[12]

El fracàs del cop d'Estat
Entre els dies 17 i 20 de juliol de 1936 es va produir la insurrecció militar (la fase de pronunciamiento) que va iniciar la guerra civil més cruenta de la història contemporània d'Espanya. La insurrecció militar del dia 17 al Marroc es va estendre per la majoria de les guarnicions militars. Manuel Goded Llopis va prendre el poder a les Illes Balears, el general Francisco Franco a les Canàries, Queipo de Llano a Sevilla, Andrés Saliquet a Valladolid i Emilio Mola, principal planificador de la revolta, a Pamplona.


Caserna d'El Milán, sollevada a Oviedo.
El dia 19 de juliol, Franco va volar al Marroc per prendre el control l'Exèrcit colonial d'Àfrica. El general monàrquic José Sanjurjo, figura visible de la rebel·lió, va morir en un accident d'avió el 20 de juliol. La revolta, pensada per ser un cop d'estat ràpid, va fracassar a moltes ciutats. El resultat de la conspiració va variar segons diversos motius: la preparació del cop d'estat, l'ambient polític de la zona, la unitat o divisió dels militars i de les forces d'ordre públic, el grau de decisió de les autoritats o dels insurrectes i, fins i tot, la proximitat d'una gran capital que va influir en la posició de la regió. A Navarra, on el general Mola va assumir el comandament, i a Castella, regions catòliques i conservadores, els sollevats van aconseguir la victòria amb molta facilitat. A Aragó la revolta va guanyar a les capitals de província gràcies a la postura del general Miguel Cabanellas Ferrer. Una situació semblant es va viure a Astúries, on Oviedo va restar en mans del coronel revoltat Aranda, mentre la resta va estar dominada de manera clara per l'esquerra proletària que havia conservat part del seu armament des de 1934. A Galícia va triomfar la revolta pel caràcter conservador de les classes dominants i la societat rural que hi predominava.


Comunicat de Francisco Franco. 20 de juliol de 1936
La situació a Andalusia va ser oposada car l'ambient va ser marcadament d'esquerres. La victòria del general Queipo de Llano a Sevilla va ser una sorpresa, producte de la seva audàcia,[13] però la seva situació inicial va ser molt precària, igual que altres capitals d'Andalusia oriental -Cadis, Huelva, Còrdova i Granada, ja que els barris obrers van oferir molta resistència a les guarnicions militars que no van desaparèixer fins que arribà el suport de l'exèrcit d'Àfrica. Una situació molt semblant va succeir a Extremadura, on la ciutat de Càceres es va revoltar.

A les dues ciutats més importants la revolta va fracassar. A Barcelona els treballadors ja van començar a muntar guàrdia al voltant de casernes i centres oficials a partir del 16 de juliol, i els sindicats van mantenir la mobilització dels seus militants preveient el cop d'estat.[14] Els anarquistes amb la Guàrdia Civil i la Guàrdia d'Assalt, van derrotar els rebels i el general Goded, que havia arribat de les Illes Balears, va ser capturat i empresonat al vaixell-presó Uruguay fins que un jutjat militar el va condemnar a mort al castell de Montjuïc, el dia 12 d'agost.[15] La sort de Barcelona va decidir la de Catalunya. A Madrid la conspiració va estar força desorganitzada i els insurrectes es van quedar als seus quarters, i finalment van quedar bloquejats per les forces fidels a la República i les milícies populars.


Les tropes de Paterna no es varen revoltar, en part per l'audàcia del sergent Fabra, i València va ser fidel al govern republicà
Altres regions van dubtar fins al final. Al País Basc, Àlaba va estar a favor de la revolta mentre Biscaia i Guipúscoa van estar-hi en contra gràcies a la postura dels nacionalistes bascos davant la promesa governamental de la imminent concessió de l'estatut autonòmic i l'actitud dels demòcrates cristians. A les Illes Balears es van revoltar a Mallorca i Eivissa, però no Menorca, de tradició més progressista. Al País Valencià, la situació es va decantar al final d'aquell mes a favor de la República. A la fi van quedar nuclis de resistència insurrectes que van mantenir la resistència durant diversos mesos. Cal destacar el cas de l'Alcàsser de Toledo, convertit en un punt defensiu i de resistència de la Guàrdia Civil a la ciutat de Toledo. Liderades pel coronel revoltat José Moscardó, els soldats insurrectes van suportar un setge de setanta dies de les tropes republicanes, fins que finalment, el 28 de setembre de 1936, l'Alcàsser fou conquerit per l'exèrcit franquista. La propaganda franquista va convertir el setge de l'Alcàsser en un mite i un símbol polític.[16]


L'ofensiva dels milicians catalans a l'Aragó l'estiu de 1936 va aconseguir èxits parcials, com ara l'ocupació de ciutats properes a les tres capitals aragoneses –Bujaraloz, Pina de Ebro, Casp o Alcanyís-, però no va assolir cap dels objectius previstos. Saragossa, l'objectiu inicial de la columna Durruti –que atacava pel centre- no arribà a ser atacada, per por dels milicians de quedar aïllats. Osca, assetjada pels milicians, va romandre també a les mans dels militars insurrectes. Tot i així, el mes de setembre es va constituir el Consell Regional de Defensa d'Aragó, experiència de comunisme llibertari.
El balanç territorial dels primers dies no podia ser considerat positiu per ningú: l'Estat havia quedat dividit en dues meitats. La raó principal de l'esclat de la guerra civil va ser que el pronunciamiento imaginat pel general Mola havia fracassat: gairebé la meitat de l'oficialitat va quedar al costat del govern (tanmateix només una petita fracció va actuar a favor de la República; la resta va ser eliminada o empresonada). Però, en realitat, la primera força que podia modificar les bases obtingudes pel pronunciamiento és l'exèrcit del Marroc (l'exèrcit professional). Fins i tot l'assalt dels carlins de Navarra contra Irun haurà d'esperar, per triomfar, un reforç de la Legió. El gran problema és el transport d'aquestes forces d'intervenció del Marroc a la Península.[17] En aquest punt, l'ajuda estrangera serà fonamental.

El fracàs del cop d'estat militar a moltes ciutats espanyoles va comportar transformacions importants en el poder polític, ja que aquest va anar a raure al moviment popular —especialment del moviment anarco-sindicalista— que havia contribuït, amb les forces públiques lleials a la República, a la derrota dels rebels.

L'ensulsiada política que van patir les institucions republicanes —el govern republicà i la Generalitat de Catalunya— va significar la pràctica desaparició de l'exèrcit, que va ser definitiva quan el govern de la República va donar l'ordre de llicenciament dels soldats. L'exèrcit regular republicà va ser substituït per milícies confederals o l'exèrcit popular, molt entusiastes políticament, però poc eficients des d'un punt de vista militar.[18]

La batalla de Barcelona (19 de juliol): El triomf republicà i la violència feixista a Catalunya
Els conspiradors confiaven en el triomf de la revolta a tot Catalunya gràcies a l'adhesió a la seva causa de l'oficialitat mitjana de diversos regiments establerts a la ciutat de Barcelona. Comptaven amb la complicitat dels oficials de la Unión Militar Española (UME), fortament espanyolistes i enemics dels sentiments catalanistes i d'esquerres del govern de la Generalitat d'ERC.[15] Però no estaven amb ells els màxims caps militars destacats a Catalunya: el general Francisco Llano de la Encomienda, capità general de la IV regió militar, i el general José Aranguren Roldán, cap de la Guàrdia Civil.

El pla dels sediciosos era fer convergir els diferents regiments de la plana de Barcelona a la plaça de Catalunya i anar a controlar a continuació la Comissaria General d'Ordre Públic, el palau de la Generalitat i la Capitania General. Com que sabien que Llano no secundava el cop d'estat tenien previst que el general Goded vindria volant de Mallorca amb un hidroavió, el qual destituiria el general Llano per fer-se amo de la Capitania General i, així, de tot Catalunya.[15]

Durant els dies previs no era cap secret que s'estava gestant un cop militar contra la república: se'n parlava obertament als periòdics, a la ràdio i al carrer.[19] Els conspiradors, les forces del govern de la Generalitat i la FAI preparaven els seus plans, i els tres ho feien pensant en els precedents dels Fets d'octubre de 1934: els primers confiats a repetir-los fàcilment, i els segons i tercers a evitar-los. Pocs dies abans la Generalitat havia nomenat Comissari General d'Ordre Públic a Frederic Escofet qui es va ocupar de recopilar tota la informació dels sediciosos i a preveure totes les seves estratègies que podien optar per prendre Barcelona. Preparava una estratègia que evidenciés als sediciosos que es trobaven en minoria i s'estaven aixecant contra la legalitat vigent.[19] Pel seu compte, la CNT-FAI tenia vigilades totes les casernes per donar el senyal d'alerta quan els soldats en sortissin. La seva estratègia era deixar sortir els sediciosos de les casernes per tal d'atacar-les amb la guàrdia baixa i apoderar-se de les armes que hi hagués a l'interior.[20] La tarda del 18 de juliol, dissabte, es van conèixer les notícies que el cop havia començat: moviments no autoritzats de l'exèrcit colonial al Marroc van alertar els mitjans de comunicació, el govern espanyol i el govern català.

Ni de bon tros tota l'oficialitat de l'exèrcit destacat a Barcelona estava amb els colpistes. A moltes casernes els oficials lleials a la República foren detinguts pels sediciosos o es mantingueren al marge del cop. A més a més, com que era el mes de juliol bona part de la tropa es trobava amb permís d'estiu o ja llicenciada, així que en bona part les casernes estaven buides.[21]


Cinc d'Oros
A les 4.30 de la matinada del dia 19 de juliol de 1936 sortien les primeres tropes colpistes de les casernes de Pedralbes. Immediatament començaren a sonar les sirenes de totes les fàbriques de Barcelona i dels vaixells del port alertant la població. Començaren a sorgir barricades a molts carrers de la ciutat construïdes per militants de la CNT, ERC i altres organitzacions polítiques. Seguint el pla establert, el comissari general d'ordre públic, Frederic Escofet, va disposar ràpidament les companyies de Guàrdies d'Assalt i de Mossos d'Esquadra en diversos punts neuràlgics de la ciutat per on havien de passar les columnes revoltades: al Paral·lel a l'altura de Drassanes per tallar-los el pas cap a la Capitania, a Plaça Catalunya per tallar el pas cap al centre de Barcelona i per protegir l'edifici de la Telefònica, al Pla de Palau per protegir la seu de la Conselleria de Governació i a la cruïlla "Cinc d'Oros" (Passeig de Gràcia amb Diagonal) per ser punt de pas de les casernes tant de Pedralbes com de Gràcia. Finalment va disposar les reserves guardant el Palau de la Generalitat i la seu de la Comissaria General d'Ordre Públic a la Via Laietana, on es va traslladar en persona el president Lluís Companys. L'estratègia es veié encertada, ja que foren els principals escenaris de l'enfrontament amb els sediciosos, els quals hi van quedar encallats durant les hores següents.[22] La Plaça Espanya fou un altre dels escenaris de lluita, que va anar a càrrec bàsicament dels treballadors d'Hostafrancs. El temps anava a favor dels lleials a la república perquè a mesura que passava centenars de barcelonins armats sortien al carrer i es dirigien allí on se sentien els trets per sumar-se a les forces republicanes o obreres. Mentrestant l'estat major anarcosindicalista es va instal·lar a les 7.00 a l'Arc del Teatre de la Rambla perquè creien, erròniament, que els rebels es dirigirien a Capitania pel carrer Sant Pau. Com que no aparegueren pujaren ells mateixos el carrer fins a arribar al Paral·lel, on ajudaren a derrotar-los. A les 11.30 del matí els militars colpistes ja havien estat vençuts al Paral·lel, l'Estació de França i a la cruïlla de Pau Claris amb Diputació, mentre que continuaven a la plaça de Catalunya i la plaça Universitat. A partir del migdia centenars d'espontanis esperaven a les portes de les casernes gairebé desertes per poder assaltar-les i prendre les armes del seu interior.[23]

Pel que fa al colpista general Goded, el seu hidroavió havia aterrat al moll i a les 13.00 havia aconseguit arribar a Capitania on el general lleial Llano de la Encomienda, rodejat de sediciosos que no s'atrevien a detenir-lo, feia trucades a tort i a dret ordenant a les tropes de mantenir-se quietes. Goded va destituir-lo, però a aquelles altures el cop ja havia fracassat a Barcelona. Fou llavors quan va trucar al general Aranguren, cap de la guàrdia civil, perquè se sumés al cop, però aquesta s'hi negà: a les 14.30 centenars de guàrdies civils van desfilar per la Via Laietana saludant el president Companys i posant-se a les ordres del comissari general Frederic Escofet. A partir de les 15.00 entraren en combat a la plaça Universitat i la plaça Catalunya, decantant definitivament la batalla a favor de la legalitat republicana. Durant la tarda les forces combinades de la Guàrdia d'Assalt, de la Guàrdia Civil i una considerable massa obrera armada, amb l'ajut dels canons capturats al matí, van mantenir una dura lluita contra els revoltats reclosos a la Capitania des de les 16.30 fins més enllà de les 18.00 hores, quan finalment foren vençuts i el general Goded detingut i salvat del linxament de la massa congregada. Fou traslladat immediatament en presència del president Companys i obligat a reconèixer la derrota a través de la ràdio. Després ell i la resta de presoners foren tancats al vaixell-presó Uruguay.

Un cop derrotats els militars revoltats, la ciutat restà en un estat manifest d'eufòria revolucionària. Els soldats havien abandonat les casernes: uns per sabotejar o no participar del cop d'estat dels sediciosos, altres emparats pel decret del Govern de la República del dia abans en què dissolia les unitats revoltades (decret lògicament inútil, ja que les unitats revoltades no es van dissoldre i sí que ho van fer moltes de les que haurien pogut realinear-se amb la República un cop els seus oficials facciosos havien estat detinguts), i d'altres simplement marxaren davant del buit de poder i l'agitació social. Entre els dies 20 i 21 s'acabaren de vèncer els militars atrinxerats a Sant Andreu, les Drassanes, les dependències militars de Colom i el convent dels carmelites, alguns dels quals foren linxats.

A la resta de Catalunya l'exèrcit es va revoltar a Mataró, Girona, Figueres i Lleida, però renunciaren de seguida a la insurrecció quan el cop va fracassar a Barcelona. A Tarragona, la Seu d'Urgell i Manresa es va mantenir lleial a la legalitat.

Transformacions revolucionàries a la rereguarda republicana. La revolució anarquista del 19 de juliol a Barcelona
A més a més de suposar el fracàs de la revolta militar, la jornada del 19 de juliol va tenir una gran transcendència per a la història posterior, ja que el poder polític va anar a raure al carrer, a les mans del moviment popular, especialment dels anarquistes, que havien contribuït decisivament a la derrota de l'exèrcit. A Barcelona, l'assalt a les casernes de les Drassanes i de Sant Andreu els va proporcionar un important arsenal bèl·lic que els va donar l'hegemonia, en detriment de les altres forces polítiques i de la Generalitat. Les organitzacions obreres de signe anarquista assaltaren el Parc d'Artilleria i la caserna de Sant Andreu el matí del dia 20 de juliol on aconseguiren gran quantitat d'armes i material de guerra. Frederic Escofet va enviar-hi una companyia de la Guàrdia Republicana Nacional per protegir l'armeria de 30.000 fusells que contenia, però quan hi arribaren la van trobar sota el control de la CNT-FAI, ocupada per centenars de paisans i amb els fusells repartits entre la massa popular. El capità López Gatell, al càrrec de la companyia, va optar per no intervenir.[24][25][26] L'escampada d'armes entre la població incloent els denominats «incontrolats», delinqüents comuns sense cap agenda política, esdevingué un factor determinant en la violència i el pillatge que es va produir durant els mesos següents a la rereguarda.[27]

Les armes i la determinació a l'hora d'enfrontar-se als militars insurrectes feren de la CNT-FAI l'autèntica força del poder en la Barcelona de l'endemà del cop d'Estat. El mateix 20 de juliol a la tarda, Joan García Oliver i Buenaventura Durruti, entre altres dirigents anarquistes, es presentaren armats al despatx del president Companys, el qual, en un intent controvertit de mantenir la legalitat democràtica, acceptà la creació del Comitè Central de Milícies Antifeixistes de Catalunya, que havia de ser l'autèntic òrgan de poder a Catalunya fins a la seva dissolució el mes de setembre.

Paral·lelament a l'eclosió de personalitats dins l'anarcosindicalisme que eren partidaris de col·laborar amb les autoritats republicanes en la victòria sobre els militars revoltats i la necessitat del manteniment de l'ordre i la legalitat (Joan Peiró, Joan García Oliver, Diego Abad de Santillán), van aparèixer altres dirigents -majoritàriament de la FAI- que proclamaren la revolució i promogueren les Patrulles de Control del Comitè Central de Milícies Antifeixistes de Catalunya o d'incontrolats, que sembraren el terror per tot el país (Manuel Escorza del Val o Dionís Eroles i Batlló).

El procés revolucionari que va esclatar a la zona republicana va fragmentar el poder polític. A cada regió es van constituir juntes que administraven el poder sense tenir en compte la resta de l'Estat. La revolució també va tenir conseqüències de caràcter militar, car no va existir un comandament unificat amb capacitat de planificar una acció bèl·lica, mentre que les unitats regulars van patir un procés de descomposició que les va convertir en inservibles. Les milícies populars, que van voler substituir les unitats militars, van resultar ineficients i indisciplinades.[28] Un darrer aspecte del procés revolucionari -que va despertar passions entre els observadors forans- va ser la qüestió social i econòmica: els anarquistes, però també els comunistes i els socialistes, van posar en marxa una col·lectivització de la propietat, intensa al camp d'Andalusia i d'Aragó i a la indústria catalana. A Barcelona es van expropiar tres quartes parts de les indústries, però en canvi només una de cada tres a Madrid.[28]

El Comitè Central de Milícies Antifeixistes de Catalunya
Article principal: Comitè Central de Milícies Antifeixistes de Catalunya
Companys proposà als dirigents anarcosindicalistes la creació d'un nou organisme, integrat per representants de totes les forces polítiques esquerranes i sindicals, que s'encarregués de fer front a l'amenaça feixista. Aquest organisme s'havia d'anomenar Comitè Central de Milícies Antifeixistes. El primer objectiu que es plantejava Companys era reorganitzar les forces armades a través d'aquest nou organisme, i donava aquesta finalitat al Comitè de Milícies, que proposava a totes les forces polítiques i sindicals tot esperant que els anarquistes, essencialment homes combatius, s'hi integrarien i es desentendrien de les qüestions polítiques.[29]

Els dirigents van acceptar a condició que l'esmentat Comitè fos l'òrgan superior de Catalunya en els àmbits de política, economia i exèrcit. A partir de la seva creació, el dia 21 de juliol, el Comitè va donar resposta a la nova correlació de forces sorgida després de l'esclafament de l'alçament militar a Catalunya. El Comitè va aplegar representants de les organitzacions sindicals i els partits del Front Popular, encara que el predomini era netament anarcosindicalista sota les figures de Joan García Oliver, Buenaventura Durruti i Diego Abad de Santillán, que també imposaren un Consell Suprem de l'Economia a Catalunya per a dirigir el decret de col·lectivitzacions a fàbriques i empreses. Joan García Oliver va esdevenir, a la pràctica, el cap del Comitè.


Milicianes al principi de la guerra. Al bàndol del Front Popular el poder va passar del govern a les milícies antifeixistes.
Figuraren en el primer comitè central tres dirigents de la CNT (Buenaventura Durruti, José Asens i Joan García Oliver), dos de la FAI (Diego Abad de Santillán i Aurelio Fernández), tres de la UGT (José del Barrio, Salvador González i Antonio López), un del PSUC (Josep Miret i Musté), dos del Partit Obrer d'Unificació Marxista (POUM)(Josep Rovira i Canals i Julián Gorkin), tres d'ERC (Artemi Aiguader i Miró, Jaume Miravitlles i Navarra i Joan Pons), un de la Unió de Rabassaires (Josep Torrents i Rossell), un d'Acció Catalana Republicana (Tomàs Fàbregas), Lluís Prunés i dos militars (Vicenç Guarner i Josep Guarner), com a assessors de la Generalitat.[30]

L'entrada de la CNT-FAI al govern de la Generalitat de Catalunya
El conseller primer del Govern de la Generalitat Joan Casanovas dimitia el 25 de setembre en haver fracassat en l'intent de recuperar les competències que el Comitè Central de Milícies Antifeixistes havia arrabassat al Govern i poder restablir a continuació l'ordre enmig de la situació caòtica que el país vivia. El nou conseller primer Josep Tarradellas nomenava el 26 de setembre el nou govern, en el qual s'integraven quatre consellers procedents de partits o sindicats revolucionaris: Andreu Nin (POUM) de Justícia, Joan Porqueres i Fàbregas (CNT) d'Economia, Josep Juan i Domènech (CNT) de Proveïments i Antonio García Birlán (FAI) de Sanitat i Assistència Social. El nou organisme ni tan sols se'n va poder dir Govern de la Generalitat, sinó "Consejo de la Generalidad", per imperatiu de la FAI.[31]

La primera decisió del nou organisme fou la supressió del Comitè Central de Milícies Antifeixistes, que ja no els feia falta a les organitzacions anarquistes, car els seus representants ja constituïen l'òrgan de govern en una proporció molt semblant a la del Comitè. No se suprimiren, però, les sinistres Patrulles de Control i al conseller de Seguretat Interior, Artemi Aiguader (ERC), li fou imposat com a cap de Serveis de la Comissaria General d'Ordre Públic, Dionís Eroles i Batlló, membre de la FAI i antic pistoler d'aquesta organització. Un grup dels seus agents, anomenats "els nanos de l'Eroles", desenvoluparen, de manera autònoma, sagnants activitats de repressió.[31]

Violència i repressió a la rereguarda republicana
Article principal: Repressió en la zona republicana durant la Guerra Civil espanyola
Des de l'endemà mateix de la victòria popular sobre els militars revoltats aconseguida als carrers de Barcelona, a la majoria de pobles de Catalunya[32] van començar a produir-se assassinats d'eclesiàstics i de persones que tenien alguna mena de vinculació -sovint remota- amb l'Església, amb partits de dreta o simplement fossin acabalades, a càrrec de les Patrulles de Control o de simples incontrolats. La situació es va allargar durant nou mesos i mig i no es va aturar del tot fins que els Fets de Maig van tornar la societat catalana a la legalitat republicana.[31]

Malgrat la instrumentació per part del règim franquista de les víctimes de la repressió revolucionària a la rereguarda republicana i de les exagerades valoracions que hi va projectar, els darrers estudis han estimat en 8.148 persones el nombre d'assassinats produïts a Catalunya durant aquest període. D'aquests, més de 2.000 foren eclesiàstics, dels quals uns 1.190 eren capellans, uns 795 religiosos regulars i 50 monges.[33]

Segons fonts de la Generalitat de Catalunya,[34] la xifra total de víctimes entre juliol del 1936 i febrer del 1939 van ser de 8.352, mentre que només entre juliol i setembre, el període més dur de la repressió el nombre de persones assassinades va ser de 4.682. Segons aquesta mateixa font, la pertinença d'aquestes persones era:

Religiosos: 2.441
Lliga Regionalista: 281
Carlistes: 1.199
CEDA: 213
Falange: 108
Renovación Española: 70
Acción Ciudadana: 117
Unión Patriótica: 36
Sindicat Lliure: 110
Federació de Joves Cristians:[35] 73
Altres: 34
El clima de terror que durant aquests mesos es va apoderar de bona part de la població es va complementar amb la destrucció d'un gran nombre d'esglésies i d'altres estructures religioses, així com de moltes obres d'art i d'imatgeria religiosa que van ser cremades o destruïdes gairebé impunement pels escamots, els quals adoptaven sovint la tàctica d'anar a assassinar o destruir les esglésies de pobles veïns, però no del propi.

Diversos historiadors consideren que aquesta sagnant repressió a la rereguarda republicana durant els primers mesos de guerra fou un element que contribuí especialment a "espantar" les democràcies occidentals i al fet que no decidissin ajudar obertament el règim republicà legítim.[cal citació]

Avantatges i desavantatges de cada camp
La legió Còndor

Foto dels arxius federals alemanys amb el títol Espanya, avió de la legió Còndor i la descripció les tropes feixistes d'intervenció alemanyes donen suport al cop d'estat de Franco 1936-1939 contra la República democràtica espanyola.
La Legió Còndor, a les ordres del comandament franquista amb autonomia tècnica i tàctica, estava formada per 80 a 150 aparells, segons els moments i 4.000 homes al seu servei, assegurant la formació de milers d'aviadors. Hugo Sperrle i Wolfram von Richthofen seran els seus caps.[36]

El govern republicà disposa de les reserves d'or del Banc d'Espanya per pagar importacions de béns essencials i armament. A la seva zona hi ha la majoria de les zones industrials i la major part dels recursos miners, però les àrees cerealístiques queden en zona rebel. Tanmateix, fins a la segona meitat de la guerra la relació global producció/aliments/població no arribarà a ser catastròfica pel camp republicà.[37] En canvi, hi ha manca de primeres matèries i dificultats logístiques en el proveïment d'aliments a les grans ciutats, als nombrosos refugiats i a l'exèrcit; les grans empreses estrangeres, atemorides per les desamortitzacions, van tancar les fàbriques. A més, la franja cantàbrica estava desconnectada de la resta de la zona republicana i va ser conquerida per les tropes de Franco a mitjans de 1937. Les col·lectivitzacions (apropiació de les terres de conreu i de les fàbriques per part dels pagesos i dels obrers, organitzats en comitès) es van dur a terme d'una manera desigual: la indústria va ser col·lectivitzada a Catalunya, però no al País Basc, els camps van ser col·lectivitzats a Aragó i a Castella la Manxa, però no al País Valencià.

El Movimiento, al principi de la guerra, només domina àmplies regions cerealistes i ramaderes i algunes zones mineres, però la conquesta de Bilbao i de la cornisa Cantàbrica li van proporcionar una indústria siderúrgica fonamental, a més de trobar grans facilitats en els fons econòmics internacionals: la Companyia Vacuum Oil Company Tànger, per exemple, es va negar a vendre als vaixells republicans, mentre la companyia americana Texas Oil Company va proveir benzina a crèdit a les tropes del general Franco fins a la fi de la guerra. Finalment, el paper financer de Joan March i Ordinas és, actualment, prou conegut.

Els efectius militars disponibles a l'inici de la guerra civil van ser molt igualats: a la zona republicana els efectius eren 46.188, zona nacional 44.026; unitats de la Guàrdia Civil: zona republicana 108, zona revoltada 109; regiments de carabiners: zona republicana 54, zona revoltada 55. A més cal afegir, en un costat, les milícies populars, i en l'altre les tropes marroquines i els voluntaris carlistes i falangistes. Els cossos d'oficials van quedar dividits al 50%.[38] Més important és la situació qualitativa car els generals van desenvolupar un paper més decisiu en el bàndol colpista i l'oficialitat jove va figurar en la seva immensa majoria; factors que expliquen la major eficàcia bèl·lica dels insurrectes a l'etapa inicial de la guerra,[11] mentre la República té problemes per organitzar un exèrcit: d'uns 16.000 espanyols amb el grau d'oficials, el govern només en pot emprar entre 2.000 i 3.000. En relació a l'armament, el repartiment inicial no era desfavorable a la República, però soldats improvisats, comandaments inexperts o sospitosos, material antic, una marina sense oficials i l'aviació fidel però mal equipada no pot considerar-se una força de combat.[39]

Les Brigades Internacionals

Voluntaris polonesos jurant fidelitat a la República.
Els combatents voluntaris internacionals van incorporar-se a les milícies durant els mesos de juliol i agost de 1936. A partir del mes de setembre de 1936, la Internacional Comunista va prendre la decisió de crear una unitat independent de l'exèrcit republicà nodrida amb els voluntaris internacionalistes que volien combatre el feixisme a Espanya. Malgrat els recels inicials, Francisco Largo Caballero va donar llum verda el 22 d'octubre de 1936 a la creació de les Brigades Internacionals, autònomes i amb comandament militar propi.

Al voltant de 50.000 brigadistes, no més de 20.000 al mateix temps, van lluitar a la Guerra Civil. Aproximadament un terç va trobar la mort i un altre va resultar mal ferit. De la cinquantena de nacionalitats la majoria eren francesos, polonesos, italians, alemanys, nord-americans i britànics. A partir de la primavera de 1937 nombrosos espanyols van començar a formar part de les Brigades per les nombroses baixes car eren emprats com a punta de llança en les ofensives i la disminució de nous voluntaris. La darrera intervenció en combat va ser a la batalla de l'Ebre on van ser els primers de travessar el riu pel cap de pont de Vinebre i en la maniobra de distracció realitzada entre Tortosa i Amposta.

Poc després de la derrota en la batalla de l'Ebre, el president del Govern Juan Negrín va anunciar la retirada dels brigadistes. El 25 d'octubre es van acomiadar a prop del Monestir de Poblet i tres dies després tingué lloc l'acomiadament popular a Barcelona. En el moment de la seva dissolució restaven 12.673 combatents.[40][41]

El suport internacional
En principi, les democràcies europees, amb el Regne Unit al capdavant, es proclamaren neutrals; a la pràctica els seus diplomàtics a Espanya donaren suport al bàndol colpista, ja que, al seu entendre, el bàndol republicà era controlat per comunistes, anarquistes i socialistes revolucionaris. Per tant, van congelar tots els béns espanyols, afectant principalment les seves reserves d'or a la Gran Bretanya. De manera semblant, l'embargament d'armes anglofrancès colpia desproporcionadament als republicans. En el fons ni la Gran Bretanya ni França no van intervenir significativament. La Gran Bretanya proveïa de menjar i medicaments a la República, però dissuadia activament al govern francès de Léon Blum de proveir d'armes a l'exèrcit republicà.

El 25 de juliol, membres del partit Nazi de Tetuan, emissaris del general Franco, s'entrevisten amb Hitler, qui posa en marxa immediatament un pont aeri per a les tropes del Marroc i promet ajuda ràpida. En conseqüència, les dictadures totalitàries europees -l'Alemanya nazi d'Adolf Hitler, però també la Itàlia feixista de Benito Mussolini- violaven l'embargament i envien tropes -«Corpo Truppe Volontarie» i Legió Còndor-, avions i armes per donar suport als militars revoltats. La contribució italiana va ser d'uns 60.000 efectius en el moment culminant de la guerra. El 27 de juliol de 1936 el primer esquadró d'avions italians arriba a l'Espanya insurrecta. El Tercer Reich utilitzarà la guerra com a zona de proves del seu modern armament pesant i aviació, com ho va ser del caça Messerschmitt Me-109 i del bombarder Junkers Ju 52.

A causa de l'embargament d'armes angleses i franceses, el govern de la República només pogué adquirir armes a la Unió Soviètica. Van comprar armes, avions (caces Polikarpov I-15 i I-16), 900 tancs, 1.500 peces d'artilleria, 300 cotxes blindats, centenars de milers de petit armament, i 30.000 tones de munició, una part de la qual era defectuosa. Per pagar aquests armaments els republicans van emprar la major part de les reserves d'or. La Unió Soviètica també va enviar uns 2.000 militars al bàndol republicà, principalment tripulació de tancs i pilots, que participaren de manera activa en el combat. Tanmateix, Stalin va reprimir aquells elements republicans que eren hostils a la Unió Soviètica (p. ex. l'antiestalinista POUM), i també va esforçar-se conscientment per limitar la implicació soviètica en un intent de romandre en bones relacions diplomàtiques amb França i Gran Bretanya. Mèxic també va ajudar els republicans proporcionant rifles i menjar durant la guerra.

Milers de voluntaris internacionals van participar en la guerra, la majoria d'ells en el costat republicà i integrats a les Brigades Internacionals organitzades pel Komintern. Es calcula que prop de 60.000 homes i dones col·laboraren amb les Brigades Internacionals, incloent-hi els combatents que constituïren 7 Brigades fins a la seva retirada el 23 de setembre del 1938. Altres voluntaris van lluitar com a membres de les milícies de la CNT i el POUM, però també hi va haver voluntaris -pocs i menys organitzats- que van lluitar amb el bàndol revoltat, com els irlandesos Blueshirts comandats per Eoin O'Duffy.

Avió Polikarpov I-15. El govern republicà va comprar una xifra considerable de material a l'URSS: 800 avions, 1.000 tancs, 30.000 metralladores. També va desplaçar 2.064 tècnics.[42]
Avió Polikarpov I-15. El govern republicà va comprar una xifra considerable de material a l'URSS: 800 avions, 1.000 tancs, 30.000 metralladores. També va desplaçar 2.064 tècnics.[42]
 
Bandera de les Brigades Internacionals. Des de juliol de 1936 nombroses persones de setanta nacionalitats van participar sota la influència de la Internacional Comunista.
Bandera de les Brigades Internacionals. Des de juliol de 1936 nombroses persones de setanta nacionalitats van participar sota la influència de la Internacional Comunista.
 
Descàrrega d'ajuda militar soviètica al port d'Alacant. Fotografia anònima del 28 de desembre de 1936.
Descàrrega d'ajuda militar soviètica al port d'Alacant. Fotografia anònima del 28 de desembre de 1936.
 
Escola de formació d'infanteria a Àvila, zona franquista. Aquí són formats els futurs oficials de la infanteria per professors alemanys i espanyols en cursos de vuit setmanes com a oficials.
Escola de formació d'infanteria a Àvila, zona franquista. Aquí són formats els futurs oficials de la infanteria per professors alemanys i espanyols en cursos de vuit setmanes com a oficials.
Suport al bàndol republicà
Mèxic
Mèxic va expressar suport decidit a la República i es va negar a recolzar les propostes internacionals de no ingerència, atès que, per la ingerència de l'Alemanya i Itàlia, donaven avantatge clar al bàndol rebel. A diferència dels Estats Units, els mexicans no volien ser neutrals, i el president Lázaro Cárdenas del Río va veure paral·lelismes amb la revolució mexicana de 1910-1928.

Especialment el 1936 i el 1937, Mèxic va vendre armes directament a la República, però també càrregues clàndestines d'armes procedents de Polònia i Noruega que tenien Mèxic com a falsa destinació a la documentació.[43] Els militars rebels, però, tingueren un gran suport entre terratinents i altres forces internes a Mèxic.

Mentre altres països llatinoamericans, com Argentina, Brasil, Xile i Perú, recolzaven als militars colpistes, el suport mexicà a la República va ser de gran valor simbòlic, alhora que el suport material va ser important a principis de la Guerra Civil. El suport financer, a més de les importants càrregues de contraban, va ser d'uns 2 milions de dòlars i uns quants avions petits.

Noruega
Als països nòrdics, el moviment obrer es va posar al costat de la República des del primer moment, i el 1936 els governs socialdemòcrates fomentar el contraban d'armes i el reclutament de voluntaris per a les brigades internacionals. També l'LO i el Partit Laborista recaptaren un total de gairebé 2 milions de corones [44] per a ajuda humanitària, mentre que l'NKP mobilitzà mariners noruecs perquè s'ocupessin activament del contraban d'armes, especialment dels Països Bàltics. Durant el 1937, la navegació noruega va ser cada cop més afectada pel bàndol rebel a l'estret de Gibraltar, i el ministre d'Afers Exteriors Halvdan Koht va patir una dolorosa derrota política quan volia intentar enviar el vaixell " Olav Tryggvason " per protegir els vaixells noruecs que feien escala als ports de la República. El govern també va fracassar amb les propostes de pau internacionals a la Societat de Nacions. Per tot plegat, a principis de 1938, l'Associació d'armadors noruecs i l'Confederació de la indústria noruega van llançar una campanya per la pau comercial amb Franco, i els conservadors exigiren el reconeixement del règim nacionalista. El govern i el ministre d'Afers Exteriors Koht van sobreviure a l'enfrontament intern dins del Partit Laborista quan, a la tardor de 1938, Noruega va establir relacions diplomàtiques amb els rebels per salvar el transport marítim als ports espanyols.

Per un altre costat, s'allistaren uns 220 noruecs a les brigades internacionals i un nombre desconegut, potser uns 5-10 voluntaris, al bàndol nacionalista. Dos d'aquests van ser Per Imerslund i Roy Alexander Rosland.[45] En el bàndol republicà hi van participar voluntaris coneguts com Oluf Milde, Asbjørn Sunde, Johan Wesselvold, Gunnar Skjeseth i Nini Haslund Gleditsch. Gleditsch i Haakon Lie van participar en els treballs de socors, mentre que el secretari del partit Einar Gerhardsen va visitar la república i el front de Madrid el 1938. Els treballs de socors es van organitzar a través de l' Ajut espanyol, precursor de l'Ajuda Popular de Noruega. A Alcoi es va fundar un hospital noruec-suec, dirigit pel doctor Gunnar Johnson (metge en cap de la sala d'urgències d'Oslo) i el doctor Gunnar Finsen.[46]

Unió Soviètica
Oficialment, la Unió Soviètica va donar suport a la política de no ingerència de la Societat de Nacions, però acabà disposant una mena d'Estat major que feia el seguiment de la guerra, així com oficials i altres combatents. Per aquest fet, després del buit militar omplert amb les columnes de voluntaris, l'exèrcit republicà es va reorganitzar seguint l'exemple de l'Exèrcit Roig, incloent-hi comissaris comunistes. La Unió Soviética també proveí ajud material, entre altres coses, 806 avions, 362 tancs i 1.555 unitats d'artilleria, però va establir condicions estrictes, entre altres coses, assegurar-se el cobrament a partir de la reserva d'or espanyola.

En total, es poden comptabilitzar uns 800 militars soviètics d'un total d'unes 2.150 persones, incloent uns 600 no combatents, inclosos intèrprets.[47] La falta de disciplina com, sobretot, les grans diferències culturals, de vegades van crear grans tensions i conflictes interns entre els consellers militars soviètics i els combatents republicans.[48]

La participació soviètica en la Guerra Civil espanyola va ser paral·lela als judicis de Moscou, i aquestes purgues també van afectar els oficials que servien a Espanya. Això va provocar, entre altres coses, una manca de continuïtat i que les decisions es prenguessin sobre la base de consideracions diferents de les militars. Això podia significar que les decisions militars fosin preses per oficials destituïts, o que el pensament militar dels oficials que havien caigut en desgracia s'invertís o no es dugués a terme, independentment de les conseqüències militars.[49] A mesura que la guerra civil continuava deteriorant-se per a la república, Stalin va dirigir la seva atenció cap a l'est cap a la Segona Guerra Xino-japonesa, que va esclatar el juliol de 1937 i aviat va requerir el compromís soviètic.

La paranoia de Stalin sobre el contagi ideològic estranger va fer que diversos consellers soviètics que havien servit a Espanya es veiessin obligats a confessar contactes traïdors a l'estranger, i allà després de ser afusellats.[50]

Suport al bàndol rebel
Alemanya
Fallit el cop d'estat, en Francisco Franco va demanar ajuda a Adolf Hitler i a Benito Mussolini, en un primer moment per a superar el pas de l'Estret, atès que la marina republicana romania fidel al règim legítim. L'Adolf Hitler va respondre immediatament, i dugué a terme tres grans operacions militars a Espanya. La primera, anomenada Operació Feuerzauber ("Foc màgic " - de l'últim moviment de l'òpera Siegfried de Richard Wagner [51]) el juliol de 1936, on va utilitzar 20 avions de transport Junkers Ju 52 juntament amb sis avions d'escorta i personal de manteniment als avions, per facilitar el trasllat de soldats rebels del Marroc a Espanya, un element clau del pla d'insurrecció. S'acordà que el pagament seria en forma de materies primers, com ara coure i ferro.

Però la major contribució alemanya arribà després de l'intent fallit de Franco de prendre Madrid. Aleshores, la intervenció alemanya esdevingué directa amb la creació de la Legió Còndor, el novembre de 1936. S'enviaren uns 3.500 homes i 92 avions. La Legió va romandre com una unitat operativa activa sota el comandament general de Franco a Espanya durant la Guerra Civil fins a la seva conclusió el maig de 1939. En Hitler volia que el suport alemany només responguessin davant d'en Franco i no altres sollevats.[52]

La força alemanya estava dirigida per Hugo Sperrle, amb Wilhelm Ritter von Thoma com a comandant de les forces terrestres i Wolfram Freiherr von Richthofen com a comandant de les forces aèries. Ara bé, en el seu punt àlgid, la força alemanya era d'uns 12.000 homes. Es pot fer el recompte d'uns 19.000 alemanys al bàndol rebel al llarg de la Guerra Civil Espanyola.

Itàlia
Després que Franco hagués demanat i rebut el suport d'Alemanya, el líder italià Benito Mussolini també es va unir a la guerra. En Mussolini va enviar més forces terrestres que Hitler, però inicialment menys suport material. Quan l'esclat de la guerra, en Mussolini va enviar primer dotze bombarders Savoia-Marchetti SM.81. El 7 d'agost, aquests van ser seguits per 27 caces Fiat, cinc tancs lleugers Fiat-Ansaldo CV-33 i dotze canons de camp, tots amb munició i operaris entrenats. Posteriorment s'enviaren tres hidroavions i avions de caça més.[53]

Entrada la guerra, Itàlia va donar suport amb la marina italiana (Regia Marina Italiana) ajudant-los també a superar l'embargament d'armes a la Mediterrània. Alhora els va subministrar metralladores, artilleria, avions i tancs lleugers. La Força Aèria Italiana ajudà amb Aviazione Legionaria i una unitat de l'exèrcit voluntari, el Corpo Troop Volunteer o CVT. Aquest fou comandat primer pel Mario Roatta, després per l'Ettore Bastico durant les batalles al nord d'Espanya el 1937, després pel Mario Berti, durant l'ofensiva d'Aragó, i finalment pel Gastone Gambara, durant l'Ofensiva de Catalunya i fins que la força es va retirar el febrer de 1939. El CVT tenia una força de fins a 50.000 homes, i mitjançant la rotació d'efectius van servir més de 75.000 italians.

Portugal
Els rebels també reberen armes i subministraments de Portugal. I l'António de Oliveira Salazar va enviar la Legió Viriato, de 12.000 homes, formada per voluntaris portuguesos. Per un altre costat, Portugal es va negar a acceptar refugiats republicans.[54]

No ingerència
Un manual socialdemòcrata danès explica la situació, entre altres coses diu:

"En el marc de les mesures de control adoptades pel Comitè Internacional de No-Interferència cap a finals de febrer de 1937, una sèrie d'estats europeus han implantat la prohibició de la participació de voluntaris a la Guerra Civil espanyola." [55]

Dinamarca
Recolzant la no-ingerència, el Govern danés no donava suport a la intervenció i tampoc a l'allistament de voluntaris s'allistessin a les Brigades internacionals. Villy Fuglsang i Leo Kari van escriure sobre la seva participació:

" Els que van viatjar a Espanya per participar en la guerra civil sabien que el govern danès no els donava suport. Si sobreviïen a la guerra civil i tornaven a casa, sabien que serien detinguts ja que havien infringit l'acord internacional assolit al Comitè Internacional de No-Interferència i eren la base de la llei que il·legalitzava la participació dels ciutadans danesos. Guerra Civil Espanyola. La llei es va aprovar el febrer de 1937 ".

Uns 500 danesos van participar a les brigades, aproximadament la meitat d'ells van morir, inclòs en Gustaf Munch-Petersen.[56]

França
Tement que pogués desencadenar-se una guerra civil a França, el govern d'esquerres del "Front Popular" a França no va enviar suport directe als republicans. El primer ministre francès Léon Blum simpatitzava amb la república, [57] i temia l'èxit de les forces nacionalistes a Espanya tingués com a resultat la creació d'un estat aliat de l'Alemanya nazi i la Itàlia feixista, una aliança que gairebé envoltaria França. [57] Els polítics de dretes es van oposar a qualsevol ajuda i van atacar el govern Blum. [58] El juliol de 1936, els funcionaris britànics van convèncer Blum de no enviar armes als republicans i, el 27 de juliol, el govern francès va declarar que no enviaria ajuda militar, tecnologia o forces per ajudar les forces republicanes. [59] Tot i això, en Blum va deixar clar que França es reservava el dret de prestar ajuda si ho desitjava a la República: "Podríem haver lliurat armes al govern espanyol [els republicans], un govern legítim. .. No ho hem fet, per no donar excusa a aquells que tindrien la temptació d'enviar armes als rebels.” [60]

L'1 d'agost de 1936, una concentració prorepublicana de 20.000 persones va exigir a en Blum que enviés avions a la República espanyola, alhora que els polítics de dretes l'atacaven per donar suport a la República i culpant-lo de provocar la intervenció italiana. [60] L'Alemanya va informar a l'ambaixador francès a Berlín que Alemanya faria responsable de França si recolzava "les maniobres de Moscou" donant suport als republicans. [61] El 21 d'agost de 1936, França va signar l'Acord de no intervenció. [61] No obstant això, el govern de Blum va proporcionar avions als republicans de manera encoberta amb avions bombarders Potez 540 (anomenat "Flying Coffin" pels pilots republicans espanyols),[62] avions Dewoitine i avions de caça Loire 46 enviats des del 7 d'agost de 1936 a desembre d'aquell any a les forces republicanes. [63] França, a través del favor del ministre de l'aire pro-comunista Pierre Cot també va enviar un grup de pilots de caces i enginyers entrenats per ajudar els republicans. [64] [65] També, fins al 8 de setembre de 1936, els avions podien passar lliurement de França a Espanya si es compraven a altres països.

Fins i tot després que el desembre de 1936 s'acabés el suport encobert de França als republicans, es va continuar considerant una possibilitat seriosa durant tota la guerra una intervenció francesa contra els franquistes. La intel·ligència alemanya informà als sollevats que l'exèrcit francès entaulava discussions sobre una possible intervenció militar francesa a Catalunya i les Illes Balears, [66] i el 1938, Franco temia una intervenció francesa immediata mitjançant l'ocupació francesa de Catalunya, les Illes Balears i el Marroc espanyol.[67]

Gran Bretanya
El govern conservador de la Gran Bretanya mantingué una posició de neutralitat, recolzat per les elits britàniques i els mitjans de comunicació. Es negà a permetre els enviaments d'armes i envià vaixells de guerra per intentar aturar els enviaments. El Partit Laborista estava dividit, atés que els catòlics eren pro-franquistes. Tot i expressar cert suport als lleialistes, finalment avalà oficialment el boicot i expulsà la facció que reclamava suport a la causa republicana.[68]

Pel seu costat l'esquerra mobilitzà ajuda als republicans,[69] i la majora d'intelectuals també recolzaren la causa republicana. Molts van visitar Espanya, però van tenir poc impacte en el govern i l'opinió pública.[70] Legalment era un delicte oferir-se voluntari per lluitar a Espanya, però uns 4.000 homes hi anaren igualment.

Grècia
Grècia va mantenir relacions diplomàtiques formals amb la República, tot i que la dictadura de Metaxas simpatitzava amb els rebels. El país es va unir a la política de no intervenció l'agost de 1936, però des del principi el govern d'Atenes va connivejar la venda d'armes a ambdues parts, si bé la majoria del material anà a la República. El venedor oficial era Pyrkal o Greek Powder and Cartridge Company (GPCC), menada per en Prodromos Bodosakis-Athanasiadis. L'empresa va aprofitar parcialment l'anterior pla Schacht, un contracte de crèdit germano-grec que va permetre les compres gregues a Rheinmetall-Borsig, de manera que alguns productes alemanys van ser posteriorment reexportats a l'Espanya republicana. Tanmateix, GPCC també venia armes pròpies, ja que l'empresa operava diverses fàbriques, i en part gràcies a les vendes espanyoles es va convertir en la companyia més gran de Grècia.

Per part espanyola els acords van ser negociats pel Grigori Rosenberg, fill del conegut diplomàtic soviètic Marcel Rosenberg, i pel Máximo José Kahn Mussabaun, representant espanyol al consolat de Tessalònica. Els enviaments partien generalment del Pireu, romanien camuflats en una illa deserta, i amb banderes canviades es dirigien oficialment als ports de Mèxic.

Les vendes tingueren lloc des de l'agost del 1936 almenys fins al novembre del 1938. Es desconeix el valor total de les vendes gregues. Un autor afirma que només el 1937, els enviaments de GPCC van ascendir a 10,9 milions de dòlars per als republicans i 2,7 milions de dòlars per als rebels, i que a finals de 1937, Bodosakis va signar un altre contracte amb els republicans per 2,1 milions de lliures (uns 10 milions de dòlars), encara que no és clar si la munició contractada va ser lliurada. Les armes venudes incloïen artilleria (per exemple, 30 peces de canons de 155 mm), metralladores (almenys 400), cartutxos (almenys 11 m), bombes (almenys 1.500) i explosius (almenys 38 tones de TNT).[71]

Irlanda
El govern irlandès va declarar que era il·legal que els ciutadans irlandesos participin en els combats a Espanya. Tot i això, uns 250 irlandesos es van incorporar a les brigades internacionals. Aquests voluntaris eren una barreja de socialistes, sindicalistes i antics membres de l'IRA, i lluitaren principalment a la Brigada americana Abraham Lincoln. Al voltant d'un terç d'aquests van caure en la lluita. Diversos d'ells es van organitzar al departament de Connolly Column, agafant el nom de James Connolly, assassinat durant l'aixecament de Pasqua de 1916.

Pel seu costat, l'Eoin O'Duffy organitzà uns 700 dels seus partidaris "camises blaves" per lluitar per Franco. Van ser reclutats per lluitar contra el comunisme i el "perill bolxevic". Però en alguns casos es van negar a lluitar, com ara contra els bascos, atès que s'identificaven amb la seva lluita per l'autogovern.

Polònia
Les vendes d'armes poloneses a l'Espanya republicana van tenir lloc entre setembre de 1936 i febrer de 1939, i van ser degudes exclusivament per l'interès econòmic. Políticament, Polònia no va donar suport a cap dels bàndols de la Guerra Civil espanyola, tot i que amb el temps el govern de Varsòvia va tendir cada cop més a afavorir els rebels. Atès que Polònia estava obligada per obligacions de no intervenció, els funcionaris governamentals polonesos i els militars van disfressar les vendes com a transaccions comercials mediades per corredors internacionals i dirigides a clients de diversos països, principalment a Amèrica Llatina. Hi ha 54 enviaments de Danzig i Gdynia identificats.

Tot i que també es van lliurar algunes armes modernes, la majoria del material era de segona classe, obsolet, gastat, i amb un sobrepreu d'entre el 20 i el 30%. Les vendes poloneses van ascendir a 40 milions de dòlars i van constituir entre el 5 i el 7% de les despeses militars republicanes totals, tot i que algunes categories d'armes, com les metralladores, podrien haver representat el 50% de totes les armes rebudes.

Després de l'URSS, Polònia va ser el segon proveïdor d'armes per a la República. Després de l'URSS, Itàlia i Alemanya, Polònia era el quart proveïdor d'armes als bàndols en guerra.[72]

Romania
Els voluntaris romanesos estaven liderats per Ion Moța, cap adjunt de la Guàrdia de Ferro ("Legió de l'Arcàngel Miquel"), del que l'agrupació Set legionaris arribà a Espanya el desembre de 1936 per recolzar al rebels. [73]

Suècia
A les brigades internacionals hi havia uns 500 suecs, la majoria comunistes i sindicalistes. Els voluntaris provenien principalment d'Estocolm i Göteborg. A causa de la unificació política que els comissaris de guerra comunistes van intentar forçar a les brigades, part dels voluntaris suecs desertaren. A Suècia, l'any 1937, en suport dels voluntaris suecs, es va formar l'organització "Frontkämparnas Support Fund". La fundació s'encarregava de recaptar fons en benefici dels soldats del front i dels suecs que tornaven a casa. Juntament amb alemanys voluntaris, voluntaris d'Escandinàvia es van reunir al Batalló Thälmann. La força es va desplegar a les batalles de Jarama així com a Guadalajara en la batalla contra les tropes italianes.[74]

Evolució de la guerra
Vegeu també: Cronologia de la guerra civil espanyola

Faccions a l'inici de la Guerra Civil espanyola. En blau la zona revoltada i en vermell la zona republicana. El color verd representa les conquestes ràpides de les columnes colpistes contra les milícies republicanes.
La fase inicial de la guerra es va caracteritzar en els dos bàndols en els esforços per definir la zona controlada per cadascú. Entre juliol i novembre de 1936 els límits entre les dues zones no van ser gaire exactes. La lluita va adoptar la forma d'enfrontaments entre agrupacions de forces. El combat entre «columnes» suposava la inexistència d'un front estable i és expressiu de la manca de forces d'uns i dels altres. Aquestes columnes van ser, per un costat, l'herència de la guerra colonial africana i, per l'altre, la forma d'actuar espontània de les milícies del Front Popular.

Juliol-octubre de 1936: «columnes» contra «milícies». Èxits ràpids de l'exèrcit colonial
Articles principals: Batalla de Badajoz, massacre de Badajoz, setge a l'Alcàsser de Toledo, batalla de Madrid, i Brigades Internacionals
Qualsevol esperança d'un final ràpid de la guerra es va perdre el 21 de juliol, quan el bàndol colpista va capturar la principal base naval espanyola a Ferrol, que facilitava l'ajut dels estats feixistes europeus al general Franco. La superioritat inicial de les forces rebels en el terreny militar va ser manifesta: després de passar l'estret de Gibraltar, gràcies a la superioritat aèria aconseguida amb l'ajuda italiana i nazi, i a l'error de concentrar la flota republicana al Cantàbric, el general Franco va poder ajudar de forma immediata a les capitals de província andaluses.[75]


Fotografia de la revista Berliner Illustrirte Zeitung número 35, 27 d'agost de 1936. Al peu de la fotografia esmenta la primera trobada entre els dos cabdills militars espanyols a Burgos. Abraçats, al centre de la imatge hi ha Francisco Franco, comandant de les tropes del Sud, i Emilio Mola, comandant de les tropes del Nord.
Entre el 5 i el 14 d'agost, la columna motoritzada de la Legió i dels regulars moros, a les ordres del tinent coronel Juan Yagüe Blanco, es dirigeixen a Extremadura des d'Andalusia i acaben amb la resistència dispersa. Ocupen Zafra, Almendralejo i Mèrida. Badajoz és defensada per milícies populars i unitats lleials. La batalla és molt violenta i acaba convertint-se en una massacre. La victòria franquista assegurava la unió entre els exèrcits del nord (general Mola) i els del sud (general Franco). Encara avui es discuteix l'amplitud de la carnisseria que es va cometre (de 2.000 a 4.000 executats), que en cap cas tingué un caràcter voluntàriament assassí.[76] En canvi, els èxits del Front Popular van ser menors i l'avanç de les milícies anarquistes cap a les capitals aragoneses va ser detingut ben aviat.

Una altra expedició dirigida des de Barcelona a les Illes Balears va fracassar. L'expedició catalana, empresa el mes d'agost de 1936, tenia per objectiu la conquesta de les illes perquè, tret de Menorca, totes havien caigut en poder dels militars. L'expedició, comandada pel capità Alberto Bayo, era formada per 8.000 voluntaris, que després d'ocupar Cabrera, Formentera i Eivissa, van desembarcar a Mallorca. Però la indecisió dels primers dies, la manca d'ajut del govern de la República, alguns errors estratègics del capità Bayo, la ràpida resposta dels militars de l'illa i l'ajut feixista italià als insurrectes, van obligar els expedicionaris catalans a reembarcar al començament de setembre. Aquest fet tindrà gran transcendència car Mallorca es convertirà en un immens portaavions des d'on els italians bombardejaran les ciutats catalanes.[77]

La conquesta d'Irun per part de les columnes rebels va aïllar la zona nord de la frontera francesa. Al sud, l'ofensiva apunta cap a Madrid. Les forces revoltades aconsegueixen una victòria el 27 de setembre acabant amb el setge a l'Alcàsser de Toledo on una guarnició d'uns 800 guàrdies civils, oficials, falangistes, familiars de guàrdies i ostatges, a les ordres del coronel Moscardó, havien aguantat tancades dins la fortalesa inexpugnable durant 70 dies, mentre els assaltants esperaven la seva rendició per esgotament. La dificultat de prendre l'Alcàsser va significar una operació de prestigi. L'1 d'octubre de 1936,[78] dos dies després de trencar el setge, Franco es va proclamar «cap d'Estat» −deixant enrere la junta militar col·legiada, l'anomenada Junta de Defensa Nacional[79]− i va unificar per la força els falangistes, els carlins i els monàrquics.

El 30 de setembre, Largo Caballero decretà la militarització de les milícies, que s'integraren en l'Exèrcit Popular de la República.[80]

Octubre i novembre de 1936: el miracle de Madrid
Article principal: batalla de Madrid
El mes d'octubre, el general Franco inicia l'assalt a Madrid des de Toledo, a 70 km. Les forces colonials compten amb vuit columnes, combinant l'acció amb la cavalleria de Mola i carros de combat alemanys. Madrid, plena de refugiats que plantegen un problema logístic d'abastament alimentari, és bombardejat durament i regularment mentre les milícies, sense experiència s'estructuren sota el comandament dels generals Miaja i Rojo. Les tropes franquistes arriben a Móstoles, Leganés i Getafe el 4 de novembre. En aquest context de tensió es van produir les matances de Paracuellos en les quals milers de militars, falangistes, militants de dretes i religiosos són assassinats. La ciutat és assaltada pel sud i per l'oest. El 6 de novembre el govern va fugir fora de la zona de combat, a València. L'atac dels colpistes contra la capital va ser rebutjat en una ferotge batalla entre els dies 8 i 23 de novembre gràcies a la resistència de xoc de les milícies i els sindicats,[81] l'arribada de 3.000 membres de les Brigades Internacionals, els primers avions «Mosques» soviètics, i el suport de tanquistes experimentats.[82] Madrid es convertia en el símbol mundial de la lluita contra el feixisme. El 23 de novembre Franco renuncia a la conquesta ràpida de Madrid i decideix allargar la guerra guanyant-la per esgotament del bàndol republicà.

El 18 de novembre, el Tercer Reich i el Regne d'Itàlia van reconèixer oficialment el règim de Franco,[83] i el 23 de desembre, van arribar a Cadis els primers "voluntaris" italians per lluitar al costat dels franquistes.[84]

Al principi de 1937 el general Franco podia disposar de mig milió d'homes, potser el doble dels que podien disposar els republicans.[85]


Fotografia d'un niu de metralladores a la carretera, batalla per Madrid. Foto de H.G. von Studnitz dels arxius del govern federal alemany. Sota el títol "Espanya, batalla al voltant de Guadalajara" es descriu la batalla de Guadalajara, quan a inicis de març va iniciar-se la gran ofensiva de les tropes franquistes al voltant de la carretera Madrid-Saragossa (carretera d'Aragó). Les lluites extraordinàriament dures van agafar una evolució canviant; la fortuna de la guerra que, inicialment, s'inclinava del costat dels revoltats es va dirigir més tard a l'exèrcit republicà. El fred, la tempesta de calamarsa, el terra remollit i els vents forts van demostrar-se sovint com a adversaris pitjors que el foc hostil. Els soldats de les primeres dues divisions voluntàries van ser durant cinc dies en el fang i la brutícia, sense menjar calent. Per primera vegada en la Guerra Civil espanyola s'introduïen unitats motoritzades.
Gener-març de 1937: Madrid continua sent l'objectiu
Articles principals: Batalla de la carretera de la Corunya, Corpo Truppe Volontarie, Batalla del Jarama, Batalla de Guadalajara, i Batalla de Màlaga (1937)
Madrid segueix sent l'objectiu franquista. Franco va ordenar bombardejar Madrid des de l'aire i va organitzar tres grans ofensives consecutives per encerclar Madrid: la primera, el mes de gener de 1937, la batalla de la carretera de la Corunya va ser molt costosa en vides humanes i va estabilitzar el front; la Batalla del Jarama, el gener i febrer de 1937, no va ser decisiva; i la Batalla de Guadalajara, al març, va acabar amb una desbandada del «Corpo Truppe Volontarie», el cos de voluntaris feixistes italians.[n. 11][86]

Màlaga havia quedat des de juliol en territori republicà, però dominada per les serres andaluses que posseïen les tropes de Queipo. Una operació combinada d'aquestes tropes amb la columna italiana del general Mario Roatta va prendre la ciutat de Màlaga (entre el 3 i el 10 de febrer). La caiguda de la ciutat va afectar durament el camp republicà i l'Aeroport de Màlaga passa a ser Base Aèria de l'Aviació Nacional[87] i es crea l'Escola d'Especialistes de l'Aviació Nacional a fi de capacitar especialistes (mecànics, radiotelegrafistes, armers, etc.).[88]

Abril a octubre de 1937: Caiguda del País Basc i Astúries
Articles principals: batalla de Bilbao, bombardeig de Guernica, Batalla de Brunete, batalla de Belchite, i Cinturó de Ferro de Bilbao
La renúncia momentània a la conquesta de Madrid va significar que els generals rebels viressin cap al nord. Els dos elements de resistència tenien un valor simbòlic: Astúries com nucli revolucionari, i el País Basc per la seva afirmació nacional.[89] Militarment, es van emprendre l'atac per l'est, i es va confiar als carlins, amb l'ajut d'una divisió italiana i la Legió Còndor aèria. La novetat va ser la preparació de les operacions mitjançant bombardejos aeris massius; dues petites ciutats, Durango i Guernica al País Basc, van ser destruïdes. El 26 d'abril els avions alemanys bombardegen Guernica. Va ser la primera ciutat europea destruïda per aviació militar; dos dies més tard, les tropes de Franco entren a la ciutat. Bilbao cau el 19 de juny.

Després vingué Santander que va resultar un passeig militar amb el suport de les mòbils tropes italianes que, pràcticament, no van trobar resistència organitzada. En canvi la fi d'Astúries va ser dramàtica car els elements més decidits de la resistència es van trobar rodejats en un petit territori privat de reforços de material. A partir del 10 d'octubre la situació és desesperada. Gijón és ocupada el 21 d'octubre. Cap a la fi del mes ja no existeix el front del nord. La zona rebel guanyava una rica zona minera i industrial.

El govern republicà, per evitar la caiguda del front nord, va contraatacar per atraure les tropes franquistes en un altre front. Durant l'estiu de 1937 el Front Popular va llançar tres ofensives per distreure a les tropes de Franco: el juny van fer un moviment per recobrar Segòvia, obligant a Franco a traslladar tropes fora del front de Madrid; el juliol el govern republicà llançava una forta contraofensiva a l'àrea de Madrid, als voltants de la població de Brunete, que els franquistes van refusar amb dificultat i a l'agost la batalla de Belchite engegada pels republicans per conquerir Saragossa no va tenir èxit[90] i tampoc va aconseguir aturar l'atac contra Astúries. Franco, en canvi, demostrava una major capacitat logística per traslladar les seves tropes d'un front a un altre.

Mentrestant, el general Mola, el segon en el comandament després d'en Franco, moria el 3 de juny en un suposat accident d'aviació; el 28 d'agost, el Vaticà reconeixia Franco (possiblement sota pressió de Mussolini), i a les acaballes de novembre, amb els revoltats que s'acostaven a València, el govern es va tornar a desplaçar, ara a Barcelona.

Entrenament de milicianes l'any 1936. Fotografia de Gerda Taro. Durant la guerra civil aquesta imatge va ser molt habitual.
Entrenament de milicianes l'any 1936. Fotografia de Gerda Taro. Durant la guerra civil aquesta imatge va ser molt habitual.
 
Soldats republicans a Navacerrada, any 1937. Fotografia de Gerda Taro.
Soldats republicans a Navacerrada, any 1937. Fotografia de Gerda Taro.
 
Tanc del Front Popular T-26.
Tanc del Front Popular T-26.
 
Soldats italians durant la Batalla de Guadalajara. 1937. Fotografia dels arxius del govern alemany.
Soldats italians durant la Batalla de Guadalajara. 1937. Fotografia dels arxius del govern alemany.
 
Soldats republicans el juny de 1937. Fotografia de Gerda Taro.
Soldats republicans el juny de 1937. Fotografia de Gerda Taro.
 
Dinamiters republicans fotografiats per Gerda Taro (1936), qui va venir amb Robert Capa a cobrir la informació gràfica de la Guerra Civil.
Dinamiters republicans fotografiats per Gerda Taro (1936), qui va venir amb Robert Capa a cobrir la informació gràfica de la Guerra Civil.
 
Mariners al vaixell Jaime I, Almeria, 1937 (per Gerda Taro).
Mariners al vaixell Jaime I, Almeria, 1937 (per Gerda Taro).
 
Gerda Taro, fotografia anònima.
Gerda Taro, fotografia anònima.

En blau la zona rebel i en vermell la zona republicana, novembre del 1938. Les victòries de les columnes franquistes sobre Aragó i Castelló van significar la partició de la República en dues zones aïllades.
1938. Ofensives i contraofensives... fins a la batalla de l'Ebre
En el context de la caiguda d'Astúries i quan s'anunciava una ofensiva franquista generalitzada sobre Guadalajara i Madrid, la República, per primer cop, es va avançar duent a terme la seva pròpia ofensiva contra Terol. La batalla de Terol va ser iniciada el dia 15 de desembre de 1937 i va agafar per sorpresa els defensors. El dia 21 eren derrotades les defenses exteriors, i l'endemà era presa pels republicans, a desgrat que el coronel rei d'Harcourt, que comandava la «plaça», no es va rendir fins al dia 8 de gener de 1938. Immediatament, el general Franco decideix iniciar una contraofensiva de desgast amb una superioritat de material manifesta, que només es va aturar a causa de les fortes nevades caigudes sobre Terol la nit de cap d'any i de les temperatures extremes, que van arribar als 18 °C sota zero. Represa la contraofensiva a mitjans de gener de 1938, i sotmeses les tropes republicanes a intensos bombardejos aeris i d'artilleria, els colpistes recuperaven la ciutat definitivament el 22 de febrer.[91]

La batalla de Terol va deixar exhaust l'exèrcit republicà, mentre que Franco planteja una ofensiva al llarg de tot el front d'Aragó per poder arribar a la mar Mediterrània i dividir en dos les zones controlades pel govern republicà. Amb aquesta fita va concentrar bona part de les seves tropes -uns 100.000 homes, prop d'un miler d'avions, 200 tancs i 150 peces d'artilleria- i el dia 9 de març iniciava l'atac generalitzat en tota la línia de front.[92] L'efecte va ser fulminat: el 3 d'abril les tropes rebels van ocupar la ciutat de Lleida i Gandesa. Al cop de pocs dies conquerien Balaguer, Tremp i Camarasa, ocupaven les centrals hidràuliques del Pirineu, i pel sud arribaven a la Mediterrània on ocupaven 60 quilòmetres de costa. L'ofensiva havia situat el front de guerra en els rius Segre i Ebre, havia deixat Catalunya aïllada de les zones sota control republicà i va permetre que Franco, el 5 d'abril de 1938, adoptés la seva primera acció simbòlica: publicar el decret pel qual es derogava l'Estatut d'Autonomia. A mitjan abril, Amposta va ser conquerida, mentre que el bloqueig marítim dels italians i els bombardejos sovintejaven.[93] La rereguarda catalana va conèixer freqüents bombardejos de l'aviació italiana, com per exemple, el que va sofrir Barcelona, entre els dies 16 i 18 de març, que va causar un miler de morts, o el de Granollers, del dia 31 de maig que va ocasionar més de dos-cents morts.

Els bombardejos a la rereguarda republicana. Granollers, un cas paradigmàtic.
Savoia-Marchetti SM.79	La destrucció de Granollers
Un grup de Savoia-Marchetti SM.79 volant en formació. Els cinc Savoia S-79 que van atacar Granollers havien sortit a les vuit del matí de l'aeroport de Son Sant Joan, a Mallorca. A l'illa, l'aviació feixista italiana hi havia concentrat entre trenta-vuit i quaranta-cinc avions, bàsicament bombarders Savoia S-79 i S-81, a més de caces Fiat CR-32.[94]
.

Aquesta fotografia de Winifred Bates mostra la destrucció de la ciutat de Granollers després de l'atac per l'aviació italiana (inicialment es va atribuir l'atac a la Legió Còndor, les forces aèries alemanyes, per la brutalitat del bombardeig), el 31 de maig de 1938. Les bombes van caure damunt dels carrers i places del centre de Granollers. Seixanta bombes que van matar un mínim de 224 persones, la majoria de les quals eren dones, 124, i nens, 33. Centenars de granollerins van caure ferits. La capital vallesana no tenia defenses antiaèries i l'alarma de bombardeig no havia sonat. Aquestes dues circumstàncies, afegides al fet que Granollers no havia patit mai cap bombardeig expliquen el fet que les bombes italianes agafessin tothom desprevingut.[95]
.

La primavera de 1938 la situació al bàndol republicà és de desmoralització per causa dels desastres militars, pels problemes de subsistència i per la reproducció dels conflictes polítics interns. En aquest context el doctor Negrín dona a conèixer els seus «tretze punts» per la victòria, i els comunistes insisteixen en la consigna de resistir. Mentre el president Azaña parla de «pau, pietat, perdó».[96]

En aquest clima de tensions, el govern republicà va decidir llançar una ofensiva a l'Ebre per aturar l'avanç franquista cap a València, guanyar temps per reorganitzar l'exèrcit i reconnectar el seu territori. El general Rojo havia de ser l'estrateg de l'exèrcit republicà i, el dia 25 de juliol, sis divisions de l'exèrcit de l'Ebre creuen el riu per dotze punts diferents en el sector comprès entre Xerta i Faió, i agafaven per sorpresa l'enemic. Durant quatre mesos[n. 12] la batalla de l'Ebre es va plantejar com una batalla de desgast, amb combats front a front i bombardejos constants. El 5 de novembre Tarragona fou bombardejada per l'aviació del bàndol colpista[97] i finalment la superioritat artillera i aèria franquista va obligar l'exèrcit republicà a replegar-se i a creuar de bell nou el riu, el 16 de novembre de 1938. Acabava la batalla que sentenciaria la Guerra Civil, amb almenys 90.000 baixes, 60.000 en el bàndol republicà i 30.000 en el franquista.[98]

Internacionalment, l'apaivagament francobritànic davant Hitler, amb l'acord de Múnic que concedia Txecoslovàquia als nazis, de retruc destruïa els darrers vestigis d'esperança d'una aliança antifeixista amb les grans potències. La retirada de l'Ebre va determinar el resultat final de la guerra, ja que, vuit dies abans de l'any nou, el general Franco va llançar forces massives per conquerir Catalunya.

1939. Enfonsament de Catalunya i marxa cap a la capitulació
Articles principals: batalla de Terol, batalla de l'Ebre, i ocupació franquista de Catalunya
La derrota en la batalla de l'Ebre va deixar exhausta la rereguarda catalana. Catalunya havia perdut la capacitat de resistència car els avanços dels exèrcits franquistes van incrementar el nombre de refugiats (superaven gairebé el milió, la quarta part de la població catalana), i aquesta superpoblació agreujava encara més els problemes de subsistència, que van esdevenir irresolubles. La gana es va convertir en la preocupació cabdal dels catalans. A més, la producció industrial, des de l'ocupació franquista de les centrals hidràuliques del Pirineu, havia caigut en picat i, des de 1938, els bombardejos franquistes sobre la població civil, l'arribada del front de guerra al país i la mobilització general (les famoses quintes del biberó) havien militaritzat la societat fins a l'extenuació.[99]

En aquest context, les tropes franquistes tenien el camí gairebé lliure per iniciar l'ocupació militar de Catalunya. El 23 de desembre del 1938 va cedir el front del Segre, el 15 de gener del 1939 queia Tarragona, el 26 de gener Barcelona va ser ocupada[100] sense resistència per les tropes del general Yagüe, i Girona ho va fer el 4 de febrer. El dia 10 les tropes franquistes arribaven a la frontera francesa. Mig milió de persones havien creuat la frontera francesa vers l'exili, concentrats en els camps d'on una bona part ja no tornaria mai més en sentit invers.

1939. Enfonsament de Madrid i marxa cap a la capitulació
La República només disposava ja de la zona central i veia com els problemes polítics s'agreujaven. El 28 de febrer el president de la República, Azaña, dimiteix. El dia abans, el 27 de febrer, els governs del Regne Unit i França havien reconegut el règim de Franco. La guerra civil va concloure amb un aixecament militar paral·lel a Madrid i a Cartagena, una nova guerra civil interna en el bàndol del Front Popular que va enfrontar als comunistes amb la resta dels que combatien per la causa republicana. El mes de març el coronel Casado, amb la col·laboració de sectors socialistes i anarquistes, destituïa el govern, creava un Consejo Nacional de Defensa i s'enfrontava militarment contra tropes comunistes. Durant la segona quinzena del mes de març el coronel Casado i el socialista Julián Besteiro van iniciar converses per negociar la fi de la guerra amb el general Franco. Aquest va exigir la rendició sense condicions.

El 28 de març Madrid es rendeix sense disparar ni un sol tret.[101] Dies després ho fan València, Alacant, Múrcia i Almeria sense resistència. L'acabament de la guerra es proclamava el dia 1 d'abril, quan tot el territori espanyol ha estat ocupat per les tropes franquistes.

Situació interna de republicans i revoltats
La situació interna de cada bàndol va ser molt diferent. A la zona republicana es van viure situacions molt difícils a causa de les divisions que van sorgir entre els diferents partits polítics i forces sindicals i, a més, perquè en molts indrets es van simultaniejar l'esforç militar i la revolució social. La dispersió i les diferències d'interessos afebliren en gran manera la capacitat de la República. L'ajut a la República de l'URSS no va ser tan efectiu com el dels feixistes italians i alemanys al bàndol colpista. La zona franquista, en canvi, va tenir un control militar molt centralitzat de la guerra i una unitat política que, amb el suport de l'Alemanya nazi i la Itàlia feixista, la van fer més efectiva.


Evacuació d'infants pel servei civil internacional, any 1937. Fotografia del fons del SCI d'autor desconegut. El govern republicà va enviar els infants evacuats a Gran Bretanya, Bèlgica, la Unió Soviètica i a altres països europeus. Alguns foren retornats a les seves famílies després de la guerra, però els que s'enviaren a la Unió Soviètica amb famílies comunistes, van viure en la seva pell la Segona Guerra Mundial i el règim soviètic.
Dos exèrcits

Fàbrica d'armes d'Alginet (Ribera Alta). Al principi de la guerra es va projectar al País Valencià la creació de fàbriques d'armes. Aquesta fàbrica, que aprofitava l'estructura d'un antic magatzem, es dedicà a produir especialment pistoles del nou llarg, amb galtes de nacre i l'anagrama RE.[102]
En el bàndol republicà, inicialment, les forces militars van estar formades per milícies confederals i anarquistes, d'eficàcia militar escassa. Des del començament de la guerra i fins al 4 de setembre no van aconseguir formar un govern de concentració, en el qual la majoria de partits (republicans, socialistes, comunistes i anarquistes) van intentar reconstruir l'Estat i recuperar el control dels organismes de govern. Van organitzar milícies per oposar-se als militars insurrectes, van procurar l'abastament i els transports i van mantenir un ordre públic molt inestable. Però no hi havia unitat d'acció; els uns (republicans, socialistes moderats i comunistes) creien en la necessitat d'organitzar un Estat fort que guanyés la guerra; els altres (anarquistes i socialistes més radicals) pensaven que s'havia de dur a terme la revolució que portaria el poble a la victòria. Al mes d'octubre de 1936 es va anant configurant l'Exèrcit Popular de la República, fruit de la conversió de les antigues milícies en unitats regulars. L'organització militar adoptada va ser la brigada mixta caracteritzada per ser un exèrcit en miniatura i, per tant, més avançat des del punt de vista tàctic que l'antiga divisió en regiments i batallons. Però aquesta militarització d'unitats no es va produir en tot el territori republicà: Catalunya va organitzar un exèrcit pel seu compte i la «columna de hierro» anarquista de Terol es va negar a acceptar-la; a la zona cantàbrica controlada pels republicans no va arribar a produir-se de forma completa ni en els moments més difícils. El nou exèrcit va mostrar-se fort a la defensiva, però va fracassar quan va tractar de realitzar maniobres importants. I és que el més greu que va patir l'exèrcit del bàndol republicà va ser la manca de comandaments vàlids en els nivells mitjà i inferior. L'Armada o l'Artilleria, per exemple, van ser poc eficients per la manca d'oficials.[18]

En el bàndol franquista la constitució de l'Exèrcit Nacional va trobar poques dificultats perquè els generals exercien el comandament polític suprem. Sempre es va disposar d'una capacitat de maniobra professional i la militarització de milícies –falangistes o carlistes- va tenir un paper menys important. Pel que fa als comandaments, van crear els alferes i sergents provisionals, en nombre d'uns vint-i-tres mil i vint mil respectivament que ensinistrats per instructors alemanys, van enquadrar les noves unitats. Franco va comptar amb unitats d'elit amb capacitat per actuar en els moments decisius en punts determinats. En conseqüència, el general Franco no va guanyar per emprar una estratègia innovadora, sinó per organitzar de forma més tenaç i ordenada els seus recursos. I aquest fet va ser suficient car la guerra, en realitat, no va suposar grans innovacions tècniques sinó que va ser disputada amb mitjans escassos i obsolets.[103]


Fotografia de l'arxiu del govern federal alemany i amb la descripció "Manifestació antireligiosa a Madrid durant la guerra civil 1936-39". Com a conseqüència de la revolució iniciada el mes de juliol de 1936 moltes esglésies van ser profanades i incendiades. Als incendis van seguir ben aviat les matances de sacerdots, religiosos i laics significats, i de moltes persones considerades de dretes. A tot arreu on la revolta militar va fracassar, es van produir una reacció popular que va desbordar les autoritats. Amb aquestes matances produïdes al principi de la guerra, aquells assassins van servir en safata als militars revoltats el títol de cruzada[104] i van poder presentar-se davant l'opinió estatal i internacional com els seus salvadors. Una qüestió diferent és la motivació que animava aquesta persecució: l'Església espanyola, durant la Segona República, s'havia identificat amb les dretes, amb consignes electorals partidistes per part dels bisbes[105]
La repressió de l'enemic a les rereguardes
Vegeu també: Repressió franquista, Repressió en la zona republicana durant la Guerra Civil espanyola, i Anticatalanisme
La Guerra Civil espanyola va comportar també la voluntat d'exterminar l'enemic. En el bàndol republicà van ser assassinats capellans, empresaris, militars sospitosos de feixistes i polítics conservadors. A la zona franquista es va exterminar polítics adversaris, membres de la francmaçoneria, professors d'universitat i mestres. La diferència entre una i altra consisteix en el fet que la primera va ser més espontània al principi, i la segona més sistemàtica i va continuar en finalitzar la guerra civil, podent-se qualificar com a biopolítica vista en conjunt.[106] Bona part de les autoritats republicanes –i de la Generalitat de Catalunya- van tractar d'evitar els assassinats indiscriminats, i també ho van fer alguns en el bàndol franquista, tot i que alguns treballs indiquen la possible existència de directrius de depuració racial.[106] Segons Vallejo-Nájera i altres propers o de l'estat major franquista, com Gonzalo de Aguilera, la guerra era un element de depuració social i racial.[7] Vist així, el conflicte adquireix un paper afegit en emprar-se com a eina per a eliminar desafectes, i possiblement per això a les regions conquerides fàcilment, com ara part d'Andalusia, la repressió immediata és ferotge.

Una de les conseqüències de la repressió va ser l'adopció per l'Església catòlica d'una postura netament favorable als colpistes car a la zona republicana va desaparèixer el culte religiós i els incendis als temples van esdevenir un fet quotidià. El nombre de membres del clergat assassinats s'apropa als set mil. Aquest fet va ser greu per al Front Popular perquè la immensa majoria de l'Espanya catòlica va alinear-se contra la República i va concebre la Guerra Civil com una «croada» o guerra religiosa. Només els catòlics bascos i una part dels catalans van optar per la República. A més, va afectar negativament la imatge de la República a l'exterior. La Carta colectiva de los obispos españoles a los obispos de todo el mundo con motivo de la guerra en España del 1r de juliol de 1937 signada per quasi tots els bisbes espanyols –amb només dues excepcions– justificava el cop d'estat militar davant els estrangers.[107]

L'evolució econòmica en cada bàndol

La manca de moneda fraccionària durant la Guerra Civil va portar molts ajuntaments a emetre moneda local. En la fotografia bitllets fraccionaris del consell municipal de la ciutat de Reus.
El finançament de la guerra, en el cas de la República, es va fer liquidant les reserves d'or i, en cas franquista, mercès a préstecs, però també cal tenir en compte la diferència entre les respectives produccions i situacions alimentàries. El Front Popular es va veure greument afectat per l'aposta revolucionària, les dificultats comercials i per comptar amb la majoria de la població rural. La debilitat del govern i la intervenció dels anarcosindicalistes va provocar una autèntica revolució social. El decret de col·lectivitzacions, fidel reflex de la conjuntura catalana, va fixar les bases d'una socialització de l'economia per la qual els treballadors participaven directament de la gestió de les seves empreses. Però l'altra experiència revolucionària -i que domina territorialment- va ser una extensa col·lectivització de la producció agrària; el cas més clar va ser dirigit pel Consell Regional de Defensa d'Aragó.

La collita de blat de 1937 disponible a la zona republicana s'havia reduït en un 40% de la xifra normal i la cabanya ramadera va passar a ser d'un terç o bé la meitat. La producció industrial es va mantenir en els dos terços de la metal·lúrgica a Barcelona (i el 15% a Bilbao), però només una cinquena part del total en el tèxtil. A l'Espanya franquista la situació alimentària va ser molt millor perquè comptava amb les zones productores de blat i no s'havien produït destruccions massives quan van ocupar les indústries.[107]

L'evolució política de les dues Espanyes
A la zona republicana, les divergències entre els membres del Front Popular van estar marcats per la revolució social i la normalització de l'exèrcit. Els comunistes del PCE i PSUC van insistir en els problemes militars per aconseguir la victòria, deixant a segon terme les qüestions revolucionàries, més pròpies dels anarquistes. Els anarquistes i el Partit Obrer d'Unificació Marxista (POUM), ans al contrari, van decidir que l'esclat de la guerra havien creat les condicions objectives per a la revolució social. Per la seva banda, els socialistes, dividits i enfrontats entre ells, no van poder fer un programa propi. Els partits burgesos es van inclinar per la posició comunista. A la fi, els anarquistes van acabar participant del govern, primer a Catalunya i després a la República espanyola, i els comunistes van aconseguir, lentament, imposar les seves posicions malgrat que el seu triomf no va ser complet ni a les acaballes de la guerra.

El mes de setembre de 1936, quan la situació militar era difícil, Azaña va anomenar cap de Govern al socialista Francisco Largo Caballero. Dos mesos després els anarquistes participaven del govern. El nou cap de govern va imposar la militarització i es va negar a la unificació del PSOE i el partit comunista. Els fets de maig del 1937 a Barcelona entre la Generalitat i els anarquistes va degenerar en una lluita confusa pel poder. Van provocar més de quatre-cents morts i la caiguda de Largo Caballero.

Va ser succeït pel catedràtic en medecina Juan Negrín, socialista del grup d'Indalecio Prieto. El govern Negrín va condensar el seu programa de guerra en els «tretze punts» amb la fita de guanyar la guerra. No va aconseguir la unió de tots els republicans -de fet va ser molt criticat pels mateixos socialistes- i només concitar el suport dels comunistes que van obtenir quotes de poder molt importants. A les acaballes de la guerra els comunistes controlaven la major part dels comandaments militars, les direccions generals de Seguretat i «Carabineros».

A l'altra zona, malgrat les divergències, es va assolir de manera ràpida la unitat efectiva sense vessament de sang. El sentiment catòlic i antirevolucionari va constituir un element aglutinador. Inicialment els insurrectes van organitzar una Junta de Defensa Nacional presidida pel general més antic, Cabanellas, tanmateix els generals actuaven com a petits virreis en el seu territori. Davant la necessitat d'unificar el comandament, al final del setembre es van reunir a l'aeròdrom de Salamanca per proclamar al general Franco «cap del govern de l'Estat»; fórmula inicialment confusa però que aviat es va convertir en un veritable comandament del govern. A més la guerra el va convertir amb «cabdill», és a dir, el líder sense discussió possible. El mes d'abril de 1937 es va donar sortida a les disputes entre monàrquics alfonsins, carlins i falangistes: el Decret d'Unificació va suposar un partit únic per als carlins i falangistes. Per altra banda, els partits polítics que havien tingut una presència destacada durant la Segona República –com la CEDA- pràcticament havien desaparegut. El mes de gener de l'any 1938, amb la benedicció de l'Església catòlica, es va formar el primer govern de Franco; govern de composició heterogènia a causa de la pluralitat de components del bàndol insurrecte. En qualsevol cas, al costat del general Franco, la figura més destacada del nou règim en la seva primera etapa va ser el seu cunyat, Ramón Serrano Suñer, procedent de la dreta de la CEDA.[108]

Aquest govern va aprovar una primera llei (el Fuero del Trabajo) inspirada en la ideologia feixista, va establir la censura de premsa i impremta, va implantar una legislació favorable a l'Església i va adoptar el títol de «Caudillo», equivalent al Duce de Mussolini o al Führer de Hitler, a qui es va unir a les darreries de la guerra en el Pacte Anti-Komintern.[109]

Relacions Govern de la República - Govern de la Generalitat
Tot i que la República havia acceptat les autonomies a resultes de la negociació amb en Macià després de la proclamació de la Republica Catalana dins de la Federació de repúbliques ibèriques (un marc que presumptament s'havia acordat en el Pacte de Sant Sebastià), tant des de la dreta com des de l'esquerra espanyola es veia amb gran recel el catalanisme.

Donada la manca d’operativitat de l’exèrcit republicà després del cop d’estat feixista, les columnes de milicians feren temporalment el seu paper. I dins aquestes iniciatives, també hi hagué una expedició recolzada per la Generalitat de Catalunya per recuperar Mallorca. La manca de suport del govern espanyol a la causa de fons de ser la Generalitat qui movia l'operació i per propaganda catalanista amb què es promogué l’allistament de voluntaris, obligà a la retirada. El president Azaña qualificaria la iniciativa com a "Aquella absurda operació va néixer de la tiranesca vanitat, petulància i ambició desvariant d'alguns polítics barcelonins".[110] No reconquerir Mallorca tindria una importància cabal en el futur decurs de la guerra.

La República, impedida de comprar armes a l’estranger per l'acord internacional de neutralitat, que tant Alemanya com Itàlia obviaven, requeria amb urgència material bèl·lic. En aquest context, la Generalitat bastí una xarxa d'indústries de guerra reconvertint indústries civils. Quan el govern republicà es traslladà a Barcelona, el 1937, prengué a la Generalitat el control de les indústries de guerra. Però sota el seu control la producció baixà de forma dramàtica, amb el consegüent impacte en el proveïment als fronts de guerra.[111]

Alhora que passava això, el President Negrín tractà amb notable deslleialtat al President Companys, a qui arribà a deixar abandonat a la frontera Francesa, després de quedar-se els fons de reserva de la Generalitat per a l’exili.

Tot plegat es pot resumir amb la declaració del Negrín recollida pel Julián Zugazagoitia:[112]

No estic fent la guerra contra Franco perquè ens rebroti a Barcelona un separatisme estúpid i pallús. Estic fent la guerra per Espanya i per a Espanya! Per la grandesa i per la grandesa! S'equivoquen els que suposin una altra cosa. Només hi ha una nació: Espanya! Abans de consentir campanyes nacionalistes que ens portin a desmembraments que de cap manera admeto, cediria el pas a Franco sense cap altra condició que la que es desprengués d'alemanys i italians.[113]

Cultura i intel·lectuals en guerra

Portada del llibre «Homenatge a Catalunya» de George Orwell
Espanya va esdevenir una causa cèlebre per a la intel·lectualitat del món occidental i molts artistes i escriptors prominents es posaren al costat de la República. Va ser el cas d'Ernest Hemingway, autor de For whom the bells toll i, especialment, André Malraux amb L'Espoir, George Orwell amb Homenatge a Catalunya i la tercera part de la trilogia autobiogràfica del poeta Laurie Lee (Un Moment de Guerra). Uns pocs escriptors prominents com Ezra Pound, Gertrude Stein i Evelyn Waugh, així com alguns intel·lectuals catòlics romàntics com el poeta Roy Campbell van defensar l'opció que representaven els militars insurrectes.

Els intel·lectuals espanyols de la generació del 98 es van sentir incòmodes amb els dos bàndols. Per exemple Unamuno, partidari inicial de la insurrecció militar, va acabar tenint un dur enfrontament amb el general José Millán-Astray. En canvi els més joves de l'avantguarda literària i artística es van posar al servei de la República. Va ser el cas del pintor Pablo Picasso, l'escriptor Max Aub Mohrenwitz o els poetes Miguel Hernández i Rafael Alberti. Tanmateix, una part considerable de la intel·lectualitat relacionada amb la generació del 27 es va identificar amb el bàndol de Franco, en especial amb la Falange Española juvenil i revolucionària, que va ser l'única que va proporcionar a aquest bàndol una imatge aparent de modernitat.

Epíleg: vencedors, vençuts i la tercera via a Catalunya
Articles principals: República espanyola en l'exili, Repressió franquista, i Franquisme a Catalunya
La guerra va precipitar la desintegració de l'estat de dret per culpa de l'aixecament militar, la radicalitat incontrolada dels cenetistes, les venjances per motius religiosos i polítics, la pèrdua del patrimoni religiós a causa de la crema i destruccions diverses i la gana de la població per l'esforç de mantenir una guerra i els estralls dels bombardejos, agreujada per la presència de milers de refugiats espanyols procedents de la resta de l'Estat.

La postguerra va generar una nova brutalitat un cop ocupat el país: odi a l'autonomia catalana, la repressió contra la llengua i la cultura pròpies. A Espanya va ser derrotada l'esquerra, a Catalunya, a més, el catalanisme. La guerra a Catalunya va deixar «una societat trasbalsada, dividida, esporuguida».[114] Els ideals d'una Catalunya autogovernada van ser malmesos per la guerra durant decennis, i difícilment es podia retornar a l'esperit exaltat del 14 d'abril de 1931 o de l'Estatut de Núria de 1932. La Guerra Civil espanyola havia deixat massa odis, morts i assassinats.

«	La guerra posà també en relleu no ja l'existència de dues Catalunyes, la dels rojos i la dels franquistes, sinó la de tres: la tercera era la d'una majoria que, havent estat de la República i de l'Estatut, ja no era ni de l'una ni de l'altre, com aquell català que respongué, a la pregunta de quin havia estat el dia més feliç de la seva vida, «el 25 de gener de 1939 (recordant que els franquistes ocuparen Barcelona el dia 26 d'aquest mes) quan uns se n'havien anat i els altres encara no havien entrat»[115]	»

Foto de Joan Barceló. Al peu de foto: "visita del general Franco a la ciutat de Reus. 1940". Francisco Franco va rebre de la corporació municipal la medalla d'or de la ciutat l'any 1944. El 2006 l'Ajuntament de Reus va retirar la distinció honorífica de la ciutat al dictador. En el marc d'una votació secreta i individual -tal com estipulava el reglament orgànic municipal-, l'acord plenari de retirada de la medalla va rebre 20 vots favorables i 4 vots negatius, tants com regidors del PP hi havia al consistori i que s'havien mostrat contraris a aquesta iniciativa anteriorment. La sessió plenària de l'Ajuntament retirava així aquesta distinció honorífica al general Franco enmig dels aplaudiments de membres de la comissió d'Honors i Distincions del consistori.
La significació de la derrota republicana a Catalunya
S'ha calculat que mig milió de catalans van travessar la frontera, i si bé molts van tornar, altres s'hi van quedar o es van exiliar a Mèxic, van trobar la mort en camps de concentració o en la nova guerra mundial que estava a punt d'esclatar. Mentre els gendarmes francesos conduïen els soldats i civils cap als camps improvisats a les platges de Sant Cebrià i Argelers, i més tard al Barcarès[116] i Gurs, el govern francès no estava preparat per a rebre una allau de gent, i tampoc no volia complicar les seves bones relacions amb els vencedors. Els refugiats van haver d'enfrontar-se a la fredor; l'hostilitat, el desconcert, la pietat o el rebuig gairebé col·lectiu d'un poble que el 1936 havia estriat un Front Popular.[117] Sota la pluja, el vent, el fred, la neu, per la manca de queviures i de medecines, amb l'escampall d'epidèmies morien els refugiats. Sobretot els més febles, les criatures.[118]

A l'interior, les autoritats franquistes van cercar suports, complicitats i col·laboracions. Molts patiren el regust de la repressió: afusellaments, vexacions personals i familiars, espoliació econòmica, ciutadans de segona categoria, amb deures però sense drets. Es va incitar a la delació i a la denúncia, responent a la voluntat política d'implicar, directament o indirectament, el màxim de persones en la repressió: els uns perquè es beneficiarien de les depuracions, altres per satisfer les ànsies de revenja i altres per fer mèrits.

Així, els sospitosos de suport a la República que van restar al país, se'ls va enviar a les presons, com ara la Model de Barcelona o el Castell de Montjuïc, d'on molts sortiren amb la salut malmesa per sempre. Una vegada eren posats en llibertat, s'havien de presentar periòdicament a la Guàrdia Civil i no podien exercir cap càrrec públic. L'onada repressiva no va ser puntual, sinó que va tenir una dramàtica persistència, puix l'estat de guerra decretat el juliol de 1936 no fou derogat fins al 7 d'abril de 1948.[119]

Josep Maria Solé i Sabaté xifra en uns 4.000 els catalans executats a Catalunya. No foren més perquè molts es van exiliar.[33] Els afusellaments dictats pel franquisme es van caracteritzar per la seva planificació sistemàtica: «calia executar arbitràriament per demostrar el poder i la força, per instaurar el terror fins al moll de l'os de la societat civil. Franco convertí Espanya en una caserna regida per la jerarquia, la disciplina i el tuf d'encens».[120]


Trobada a Espanya del general Franco i Heinrich Himmler (cap de les SS), amb Ramón Serrano Suñer, 1940. Fotografia dels arxius federals alemanys. Hitler va decidir intervenir en la Guerra Civil espanyola des del 25 de juliol de 1936. Per a la historiografia franquista tardana aquesta intervenció va ser a la vegada molesta i còmoda. Després de 1945, Hitler ja no és un aliat presentable. Però s'hi poden descarregar sobre ell determinats pecats.[121]
La llei de Responsabilitats Polítiques del 9 de febrer de 1939 i la de «Confiscación de Bienes Marxistas» del 23 de setembre del mateix any, van concretar que les propietats immobles, mobles i els recursos econòmics dels partits, sindicats, associacions, entitats, publicacions, emissores de ràdio serien espoliades, passant una part al patrimoni de diferents organismes del nou Estat i la resta seria subhastada. Els diaris d'esquerra van ser espoliats i van passar a formar part de la premsa del règim. Les persones exiliades, en alguns casos, van ser desposseïdes d'una part del seu patrimoni (cases, mobles, terres....). A les administracions públiques van ser depurades totes aquelles persones no addictes al règim i en el sector privat, l'exercici de certes professions liberals va ser també objecte de depuracions obligatòries en tots els col·legis professionals (advocats, metges...). A les empreses privades (bancs, fàbriques...) també es van dur a terme, però van dependre fonamentalment de la decisió de la direcció de l'empresa.

Tots els partits polítics i sindicats van ser proscrits i perseguits, la llengua i la cultura catalanes van ser prohibides públicament, arreu es va imposar una dura reacció social, i al carrer va irrompre una nova simbologia plena de banderes imperials i salutacions a la romana. Josep Benet i Morell va afirmar que el franquisme cercava «la desaparició de Catalunya com a minoria nacional dins l'Estat espanyol, amb la destrucció de la seva personalitat lingüística i cultural»[122]

Altrament Franco va aplicar una política econòmica autàrquica que va mantenir l'Estat en una situació d'aïllament internacional i de subsistència estricta durant més d'una dècada.[123]

Les dades de morts i exiliats de la Guerra Civil a Catalunya
A l'hora de fer recompte general de morts a la Guerra Civil a Catalunya, cal comptar un mínim de 38.500 soldats republicans i 2.900 franquistes. Al costat d'aquest hi ha les víctimes de la repressió del 1936 a 1939 que serien unes 8.500, mentre que la repressió franquista va causar entre 1938 i 1953 unes 4.000 víctimes. Finalment, les dels bombardejos serien unes 5.500. Aquestes dades s'han de completar amb el creixent nombre de defuncions degudes a insuficiències mèdiques i alimentàries com a resultat de les contingències bèl·liques i els que s'exiliaren entre el final de gener i febrer del 1939.

El conjunt de pèrdues, entre morts i exiliats, donarien una xifra que oscil·la entre 130.000 i 150.000 persones que desaparegueren de Catalunya —sobre un total de gairebé tres milions d'habitants segons el cens de 1936— la qual cosa va determinar unes profundes conseqüències negatives des del punt de vista demogràfic, social i econòmic.[124]

Posició internacional
A l'inici de la Guerra Civil, els països democràtics europeus van fer costat formalment a la República, però van posar en pràctica la no interferència en un afer intern.[n. 13] El conflicte va ser denunciat pel President de la República, el Doctor Negrín el 21 de setembre de 1938 a la Societat de Nacions. Aquesta va condemnar el cop militar, però no va atendre les peticions d'ajut. A la primera Conferència Internacional de les Nacions Unides (San Francisco, 1945) la Generalitat de Catalunya a l'exili va tornar a exposar la situació del país.

Acabada la Segona Guerra Mundial, el règim de Franco va viure una situació d'aïllament internacional,[n. 14] [125] El règim va ser exclòs com a membre de l'ONU, que no va acceptar-lo fins a 14 de desembre de 1955.[126]

Xavier Hernández i Creus, conegut com a Xavi (Terrassa, 25 de gener del 1980), és un exfutbolista i entrenador de futbol català. Des del 6 de novembre del 2021 és l'entrenador del primer equip masculí de futbol del FC Barcelona, de la Primera Divisió espanyola.[1]

Considerat àmpliament com un dels millors migcampistes de tots els temps,[2] com a futbolista es va fer famós per les seves passades, la seva visió de joc, la seva retenció de la pilota i el seu posicionament.[3][4]

Va desenvolupar pràcticament tota la seva carrera de futbolista al FC Barcelona, club al qual va arribar el juliol del 1991, quan només tenia 11 anys. El 21 de maig de 2015 va anunciar la seva marxa del club català, del qual n'era el capità,[5] per fitxar pel club qatarià Al-Sadd SC Doha,[6] en el qual finalment es va retirar el 2019,[7] tot manifestant la seva voluntat de fer d'entrenador de futbol.[8]

Futbolista de gran classe, jugava com a migcampista organitzador, amb una excel·lent visió de joc, una ràpida passada en curt i un bon xut que li va servir per a marcar força gols (85 amb el Barça, en 767 partits). En el seu moment, fou considerat el successor natural de Josep Guardiola al mig del camp blaugrana i és mundialment reconegut un dels millors migcampistes de tots els temps,[9][10][11][12] així com el millor futbolista català de la història.[11][13][14]

És el jugador que ha disputat més partits amb el primer equip del Futbol Club Barcelona amb un total de 767,[7] per davant d'Andrés Iniesta, Leo Messi,[15] i Migueli (amb 664),[16] i el primer en partits jugats en competicions europees[7] i també en partits de lliga.[17] Mentre va ser al Barça, era el jugador del FC Barcelona que havia assolit més títols amb un total de 29 (25 amb el club[7] i 4 amb la selecció estatal).[18][19][20][21] També és un dels jugadors que més cops ha jugat amb la selecció espanyola, amb 133 partits,[7] i el tercer jugador que més partits ha jugat a la Lliga de Campions de la UEFA, amb 151,[18] per darrere d'Iker Casillas i Cristiano Ronaldo.[7]

Amb la selecció estatal, Xavi va guanyar la Copa del Món sub-20 el 1999, i una medalla olímpica d'argent a les Olimpíades de 2000. Després de debutar a la selecció absoluta el 2000, va jugar un total de 133 cops amb la selecció espanyola, i fou una figura decisiva en els èxits de l'equip. Fou cabdal en el triomf espanyol al Mundial 2010 i també a l'Eurocopa 2008 i l'Eurocopa 2012. Fou nomenat per la UEFA millor jugador del torneig a l'Eurocopa 2008,[22] i inclòs a l'equip ideal de l'Eurocopa el 2008 i el 2012. A l'Eurocopa 2012, amb dues assistències a la final, Xavi va esdevenir el primer jugador en fer assistències en dues finals diferents de la competició.[23] Va assolir un 91% d'efectivitat en les passades al Mundial 2010 i fou inclòs a l'equip ideal del mundial.[11] Després del Mundial 2014, Xavi va anunciar la seva retirada de la selecció espanyola.[24]

Amb el FC Barcelona, Xavi va guanyar vuit lligues i quatre lligues de campions. Va guanyar un total de 31 trofeus entre el club i la selecció, un total de rècord entre els jugadors catalans, i només sobrepassat per Andrés Iniesta entre els jugadors espanyols.[25][26] El 2009 va quedar tercer en la votació del premi FIFA World Player i va esdevenir així el primer català de la història en quedar entre els tres primers; més tard va quedar 3r dos cops més els anys següents, quan el premi ja era la Pilota d'Or, els anys 2010 i 2011.[7][27] El 2011, fou segon rere Lionel Messi al Premi al Millor Jugador d'Europa de la UEFA. Va obtenir també el premi al millor creador de joc de la IFFHS quatre anys: 2008, 2009, 2010 i 2011. Xavi va ser inclòs a l'equip de l'any de la UEFA cinc anys (2008, 2009, 2010, 2011, 2012), i votat al FIFA World XI sis cops: 2008, 2009, 2010, 2011, 2012, 2013. També va obtenir el premi Princesa d'Astúries dels esports el 2012.

Primers anys de vida
Nascut a Terrassa,[28] Xavi prové del planter del FC Barcelona a La Masia, a la qual es va incorporar als 11 anys procedent de l'UFB Jàbac Terrassa i del Terrassa FC. El seu pare, Joaquim, va ser jugador del Sabadell a primera divisió.[29] Xavi es va obrir pas als equips juvenils i de reserva i va ser un membre clau de l'equip Barcelona B de Josep Maria Gonzalvo que va aconseguir l'ascens a Segona Divisió.

Tot i que al principi es va inspirar en Pep Guardiola al Barcelona,[30] de nen Xavi també veia molt de futbol anglès, i admirava els centrecampistes John Barnes, Paul Gascoigne i Matt Le Tissier.[31]

Carrera de jugador
FC Barcelona
1998–2001: Començament
El progrés de Xavi en el filial del Barça li va permetre debutar de titular en un partit de la Copa Catalunya contra el Lleida el 5 de maig de 1998[32] i va marcar el seu primer gol el 18 d'agost de 1998 a la Supercopa d'Espanya de 1998 contra el Mallorca. Va debutar a la Lliga el 3 d'octubre del 1998 contra el València, en una victòria del Barcelona per 3-1.[19] Pocs dies abans, el 16 de setembre de 1998, s'havia produït el seu debut a la Lliga de Campions de la UEFA a Old Trafford davant el Manchester Utd. Xavi, que al principi jugava de forma intermitent amb el filial i el primer equip, va ser decisiu perquè el Barça es proclamés campió de Lliga en marcar un gol al camp del Valladolid que va valdre la victòria (0-1) i va ser clau per a la marxa de l'equip: l'equip era desè a la classificació i, a partir d'aquella victòria, va iniciar la remuntada amb què acabaria guanyant la Lliga.[19] Aquella lliga va ser, per tant, el seu segon títol professional, després del Mundial sub-20 de 1999 amb la selecció espanyola.[33]

Va acabar la temporada de debut amb 26 partits jugats, sent nomenat Jugador Revelació de la Lliga 1999 i convertint-se en el principal creador de joc del Barcelona després de la lesió de Pep Guardiola en la temporada 1999-2000.[34][35]

2001–2008: Consolidació en l'equip i 2n capità
En aquells anys, el Barcelona estava a punt de fer fallida i lluitava per mantenir-se a l'elit de la Lliga. Jugant al centre del camp, però en un paper més defensiu, Xavi va donar 20 assistències i va marcar 7 gols en aquelles dues temporades. El 16 de març de 2002, va marcar el seu primer gol en un Clàssic contra el Reial Madrid.[36]

Les temporades següents, Xavi es va anar guanyant una plaça definitiva a l'equip a poc a poc, alternant la seva posició amb Guardiola, fins a la marxa d'aquest al Brescia Calcio al final de la temporada 2000-2001.

Assentat al centre del camp del Barça i de la selecció espanyola com un dels millors organitzadors d'Europa, Xavi va experimentar encara una nova millora en el seu joc amb l'arribada de Frank Rijkaard a l'equip (2003-2004). L'entrenador neerlandès va avançar la posició de Xavi, apropant-lo a l'àrea, i va esclatar la versió més ofensiva del jugador, que va començar a participar de manera més directa i decisiva en els atacs de l'equip.

No va ser fins al 14 de maig de 2005 que Xavi va poder assaborir el seu tercer títol: el FC Barcelona es va proclamar campió de Lliga -la seva segona lliga particular-.[19] A més a més, a l'estiu de 2005 es va proclamar campió de la supercopa espanyola contra el Betis; títol que repetiria un any després (20 d'agost de 2006) contra el RCD Espanyol marcant el primer gol del seu equip (3-0).


Xavi (dreta) amb Carles Puyol i Ronaldinho al Johnson Space Center de la NASA el 2006
El 2 de desembre de 2005 va patir un trencament del lligament encreuat anterior del seu genoll dret en un entrenament. Va estar apartat dels terrenys de joc durant cinc mesos,[19] fins al 29 d'abril de 2006, quan va reaparèixer en un partit de lliga contra el Cadis CF al Camp Nou. La victòria del Barça aquell dia el va apropar a aconseguir la lliga 2005-06 una jornada després.

El 17 de maig de 2006 es va proclamar campió de la Lliga de Campions a l'Stade de France de París. El FC Barcelona es va imposar a l'Arsenal FC per 2 gols a 1, encara que Xavi no va disputar aquest partit per no haver recuperat la forma totalment després de la seva greu lesió.[37] A aquella Champions, però, seguiren dues temporades en blanc i molt males sensacions per l'equip, que causà gran criticisme entre el barcelonisme i temptatives de traspassar el jugador per causa del seu estil de joc, llavors considerat massa horitzontal per alguns.[38]

2008–2012: Èxit constant a nivell nacional i Europeu
Després de ser nomenat Millor Jugador del Torneig a l'Eurocopa 2008, Xavi va parlar amb el Bayern de Múnic sobre un traspàs, però el recent entrenador del Barcelona, Pep Guardiola, el va convèncer que era massa important per al club com per permetre'l marxar.[39] Va ser part principal del triplet del Barcelona i va marcar el quart gol en la victòria per 4-1 a la final de la Copa del Rei 2009 contra l'Athletic Club, amb un tir lliure. En Lliga, un dels seus partits més significatius va ser la victòria per 2-6 contra el Reial Madrid el 2 de maig del 2009, partit durant el qual va donar quatre assistències de gol: una a Carles Puyol (1-2), dues a Lionel Messi (1-3 i 2-5) i una altra a Thierry Henry (2-4).[40][41]


Xavi durant el Trofeu Joan Gamper de 2008.
Xavi va contribuir a la victòria del Barcelona a la final de la Lliga de Campions del 2009 per 2-0 contra el Manchester United, assistint en el segon gol centrant a Messi perquè rematés de cap.[42] Abans del partit, l'entrenador del Manchester United, Sir Alex Ferguson, es va desfer en elogis cap a la combinació de Xavi i Andrés Iniesta al centre del camp, declarant: "No crec que Xavi i Iniesta hagin regalat la pilota en la seva vida. Et pugen a aquest carrusel i et poden deixar marejat".[43] Xavi va ser elegit "millor centrecampista de la competició per la seva contribució durant la victoriosa campanya del Barcelona a la Lliga de Campions 2008-09.[44] També va ser el jugador que més assistències va donar a la Lliga (20)[45] i a la Lliga de Campions (7). Xavi tenia contracte amb el Barça fins al 2014, després d'haver ampliat el contracte durant la temporada 2008-09. El nou contracte el va convertir en un dels més elevats del club, amb un sou de 7,5 milions d'euros l'any.[46]

La temporada 2009-10, Xavi va tornar a encapçalar la taula d'assistències i en va donar les dues a la victòria del Barcelona contra el Reial Madrid per 2-0 al Santiago Bernabéu. El Barcelona va guanyar el títol de Lliga amb un rècord de 99 punts i Xavi va ser aclamat el segon millor jugador de l'equip en una votació realitzada al llarg de la temporada.[47] El 3 de juny de 2010, el diari madrileny Marca li va atorgar el tercer lloc al premi anual Trofeu Alfredo di Stéfano al millor jugador de la Lliga, per darrere de Messi i Cristiano Ronaldo.[48]

El 8 d'abril de 2010, Xavi va rebre la Medalla d'Honor de la seva ciutat natal, Terrassa.[49]

Després dels triomfs del FC Barcelona a la Supercopa d'Espanya 2011, el 17 d'agost d'aquell any, i a la Supercopa d'Europa 2011, Xavi Hernández, el 26 d'agost va superar Guillermo Amor com el jugador amb més títols oficials amb el FC Barcelona, amb un total de 18.[20][21]


Xavi amb el Barcelona, 2012
Des de la temporada 2010/11, va ostentar el rècord de ser el jugador que més partits oficials ha jugat amb la samarreta del Barça. El 2 de gener del 2011, en el partit de Lliga davant el Llevant (2-1), Xavi va igualar Migueli, que fins aleshores era el propietari del rècord amb 549 partits disputats amb el club blaugrana. El 25 d'octubre de 2011, en un partit al camp del Granada CF, va superar en Migueli com a jugador amb més partits de lliga disputats amb el Barça, amb 392.[17]

2012–2015: Últims anys i sortida
El 17 de setembre de 2014, en el partit de la primera jornada de la Lliga de Campions que el Barça va disputar al Camp Nou contra l'APOEL FC Nicòsia, Xavi va igualar el rècord de més partits disputats a la Champions que fins llavors posseïa en solitari el madridista Raúl. Amb 142, Xavi empatà amb Raúl i superà Iker Casillas i Ryan Giggs, amb 141.[50] El 6 de juny de 2015 va disputar amb el Barça la final de la Lliga de Campions 2015, a l'Estadi Olímpic de Berlín, entrant de suplent, en un partit que el seu equip guanyà per 1 a 3, contra la Juventus de Torí.[51]

Al-Sadd
El 21 de maig del 2015, Xavi va anunciar que s'incorporaria al club qatarià Al-Sadd al final de la temporada 2014-15 amb un contracte de tres anys. Segons el seu agent, l'acord implicaria que es convertís en ambaixador de la Copa Mundial de la FIFA 2022 al país, i també que iniciés la seva formació com a entrenador.[52] Va debutar amb l'Al-Sadd en una victòria per 4-0 contra el Mesaimeer el 13 de setembre de 2015, donant una assistència al primer gol de l'equip.[53] En el següent partit, va marcar el seu primer gol amb el club en un empat 2-2 amb l'Umm Salal.[54] L'Al Sadd va acabar la campanya de lliga en tercera posició, cosa que li va permetre accedir a la Lliga de Campions de l'AFC de la temporada següent. Xavi va marcar tres gols durant la temporada. A la Lliga de Campions, l'Al-Sadd va ser eliminat de les rondes de classificació per l'Al-Jazira emiratí a la tanda de penals; Xavi va fallar el llançament.


Xavi jugant amb l'Al-Sadd contra el Persòpolis, 2018
Xavi va guanyar el seu primer trofeu amb l'Al Sadd després de la victòria per 2-1 sobre El Jaish a la final de la Copa de Qatar el 29 d'abril de 2017.[55] El 10 de novembre del 2017, Xavi va dir que es retiraria quan el seu contracte amb l'Al Sadd expirés al final de la temporada 2017-18, i que més tard es dedicaria a la carrera d'entrenador.[56] No obstant això, va posposar aquests plans i va signar una pròrroga de contracte de dos anys el 24 de maig de 2018.[57] L'octubre del 2018, l'Al Sadd va arribar a les semifinals de la Lliga de Campions de l'AFC 2018 amb Xavi com a capità, però va ser eliminat pel Persèpolis (2-1).[58]

El 2 de maig de 2019, Xavi va anunciar que es retiraria del futbol professional al final de la temporada.[59] El 20 de maig del 2019, Xavi va jugar l'últim partit de la seva carrera, una derrota per 2-0 davant el Persèpolis a Teheran, que va ser l'últim partit de la fase de grups de la Lliga de Campions de l'AFC; abans del partit, va declarar que li agradaria quedar-se a Qatar després de la seva retirada, i que buscaria començar una carrera com a entrenador, dient: "La idea és començar com a entrenador a Qatar, per posar-me a prova i adquirir experiència".[60]

Selecció espanyola

Senyera exhibida pels futbolistes Xavier Hernández i Carles Puyol amb motiu de la victòria de la Selecció Espanyola de futbol a la final de la Copa del Món de 2010. Inclou baló "Jabulani" i un braçalet de capità de Carles Puyol al Futbol Club Barcelona.
Ha estat internacional amb la selecció espanyola en 133 ocasions.[61] El seu debut com a internacional es va produir el 15 de novembre de 2000 al partit Espanya 1-2 Holanda.

El 1999 va liderar la selecció espanyola que es va proclamar campiona del món al Mundial sub 20 jugat a Nigèria contra Japó (4-0), així com la que va guanyar la medalla de plata als Jocs Olímpics de Sydney 2000.

Amb la selecció absoluta ha participat en tres Campionats del Món: el 2002, al Campionat del Món de Corea i Japó, disputant tres partits contra Paraguai, Sud-àfrica i Corea del Sud; el 2006, al Campionat del Món d'Alemanya, prenent part a tots quatre partits del seu equip en el torneig: contra Ucraïna, Tunísia, Aràbia Saudita i França; i al Mundial de Sud-àfrica, on contribuí a la victòria final espanyola l'11 de juliol de 2010, i ell va ser premiat amb la pilota de bronze a la final de la competició.

El 2008 va participar en l'Eurocopa, que va guanyar Espanya, i va ser proclamat millor jugador d'aquell torneig.

El 27 de maig de 2013, entrà a la llista de 26 preseleccionats per Vicente del Bosque per disputar la Copa Confederacions 2013,[62][63] i posteriorment el 2 de juny, entrà a la llista definitiva de convocats per aquesta competició.[64]

El 31 de maig de 2014 entrà a la llista de 23 seleccionats per Vicente del Bosque per participar en la Copa del Món de Futbol de 2014; aquesta serà la seva quarta participació en un mundial.[65][66]

El 5 d'agost de 2014 va anunciar que deixava de jugar amb la selecció espanyola,[67] per continuar en actiu només a nivell de club.[68]


Xavi dirigint l'Al-Sadd en un partit de la Lliga de Campions de l'AFC contra el Sepahan, 18 de febrer de 2020
Carrera d'entrenador
Al-Sadd Sports Club
El 28 de maig del 2019 es va anunciar que Xavi assumiria el càrrec d'entrenador de l'Al-Sadd amb un contracte de dos anys.[69][70] Xavi va ajudar el club a arribar a les semifinals de la Lliga de Campions de l'AFC, on va ser eliminat per l'Al-Hilal FC per un global de 6-5.[71] A la lliga, el club va acabar tercer. A la temporada 2019-20, Xavi va portar el seu equip a guanyar tres tornejos nacionals. A la Lliga de Campions de l'AFC de 2020, l'Al Sadd va arribar als vuitens de final, però va ser eliminat pel Persèpolis (1-0).[72][73]

FC Barcelona
El 6 de novembre del 2021, el Barcelona va anunciar que Xavi en seria el nou entrenador substituint Ronald Koeman, amb contracte fins a la temporada 2023-2024.[1] Fou presentat als socis el 8 de novembre.[74][75] Després de la seva arribada, Xavi va implementar regles més estrictes per als jugadors que incloïen la reintroducció de multes, l'arribada anticipada a l'entrenament i el seguiment de les activitats dels jugadors fora del camp.[76][77][78]

En el seu primer partit com a entrenador blaugrana, el Barça va vèncer el seu rival ciutadà, l'Espanyol per 1–Ronald Koeman0 al Camp Nou en partit de lliga, i va guanyar així el seu primer derbi barceloní com a entrenador.[79] El 4 de desembre, Xavi va patir la seva primera derrota com a entrenador del Barcelona després de perdre per 1-0 contra el Reial Betis a casa a la Lliga.[80] Xavi es va fer càrrec de l'equip quan restaven dos partits de la fase de grups de la UEFA Champions League 2021–22. Després d'empatar 0–0 amb el SL Benfica al Camp Nou el 23 de novembre i de perdre 3-0 davant el Bayern de Múnic el 8 de desembre a l'Allianz Arena, el Barça va acabar tercer a la fase de grups de la Champions League, cosa que va provocar jugar les eliminatòries de la Europa League.[81][82]

El 12 de gener de 2022, en el seu primer Clàssic al capdavant, el Barcelona va ser derrotat pel Reial Madrid per 2–3 al final de la pròrroga a la Semifinal de la Supercopa d'Espanya.[83] El Barça va patir també una eliminació anticipada de la Copa del Rei després de ser derrotat per l'Athletic Club per 3–2 al final de la pròrroga als setzens de final.[84] Al mercat d'hivern, el Barcelona va reforçar l'atac amb els fitxatges de Ferran Torres i Pierre-Emerick Aubameyang i Adama Traoré cedits. Després d'uns primers mesos difícils per a Xavi, el Barcelona va canviar ràpidament la seva forma amb els nous fitxatges jugant un paper important en el procés. L'equip va entrar en una ratxa de 14 partits invicte començant amb una victòria per 0-1 contra el Deportivo Alavés a la Lliga; durant aquesta ratxa va marcar quatre gols en 6 d'11 partits i també es va classificar per als quarts de final de la Lliga Europa. El 20 de març, Xavi va guanyar el seu primer Clàssic com a entrenador derrotant el Reial Madrid per 0-4 a la Lliga al Santiago Bernabéu, posant fi a la seva ratxa de cinc derrotes consecutives de Clàssics i ampliant la seva ratxa invicta fins a 12 partits.[85][86] El 14 d'abril, Xavi i els seus homes, que estaven a punt d'una remuntada monumental, van ser eliminats dels quarts de final de la Lliga Europa de la UEFA 2021-22 per l'Eintracht Frankfurt.[87] A la Lliga, Xavi va portar el Barcelona a al segon lloc, des de la novena posició on era quan se'n va fer càrrec.[88][89]

A la Lliga de Campions de la UEFA 2022-23, el Barcelona va acabar tercer del seu grup darrere del Bayern de Múnic i l'Inter de Milà per caure a la Europa League per segona vegada consecutiva.[90] El 15 de gener de 2023, el Barcelona va guanyar el seu primer títol amb Xavi, després d'una victòria per 3-1 contra el Reial Madrid a la Supercopa d'Espanya.[91] El 14 de maig de 2023, Xavi va guanyar la Lliga 2022-23 amb el Barcelona després de derrotar el RCD Espanyol per 4-2, acumulant 82 punts en 33 partits, amb l'Atlètic de Madrid 13 punts per sota amb 69 punts; l'equip va encaixar només 11 gols en 33 partits, cosa que s'acostava de manera amenaçadora al millor rècord defensiu establert per l'Atlètic de Madrid la temporada 2015-16 (18 gols en 38).[92]

Estil de joc

Xavi solia eludir els jugadors amb un gir de 360° (la pelopina), abans de trobar un company amb una passada mil·limètrica
Xavi és considerat com a un dels millors centrecampistes de tots els temps,[93][94][95][96] basant-se principalment en la seva capacitat per trobar i aprofitar els espais com a creador de joc en profunditat. Com ell mateix va dir: "Això és el que faig: buscar espais. Tot el dia. Sempre estic buscant".[97][98] En trobar l'espai, apareixia perquè un company rebés i després passés la pilota, com deia el seu entrenador Pep Guardiola: "Rebo la pilota, dono la pilota, rebut la pilota, dono la pilota".[99] Un jugador diminut, compost, àgil i tècnicament hàbil, amb un físic prim i un centre de gravetat baix, aquestes característiques compensaven la seva falta de velocitat o físic.[100][101][102] El moviment més característic de Xavi quan estava en possessió de la pilota era un gir de 360 graus, una finta coneguda com 'la pelopina', que li permetia allunyar-se del jugador contrari, mantenir la possessió i li donava espai i temps amb la pilota per pensar en la següent passada.[103] En la seva joventut, també havia jugat com a central, abans de ser canviat a la posició de migcampista.[101] Encara que principalment era un migcampista central al Barcelona,[104] sovint jugava en un paper de migcampista més avançat amb Espanya.[105]

Encara que no era conegut per la seva capacitat per encarar, ni per ser prolífic davant la porteria,[100] l'extraordinària visió de joc de Xavi, les seves passades precises,[106] el seu excel·lent moviment sense pilota, la seva magnífica lectura del joc, el seu sentit de la posició i el seu control de la pilota li van permetre crear ocasions per als seus companys i marcar el ritme del joc al centre del camp, mentre que poques vegades cedia la possessió.[107][108] Aquestes qualitats es van posar de manifest en la seva actuació durant la victòria d'Espanya en el Mundial de 2010, on va mantenir un 91% d'encert en les passades durant tot el torneig, a més de fer dues assistències, de manera que Espanya va dominar la possessió de la pilota durant tota la competició.[109][110][111][112]

El president del Barcelona, Sandro Rosell, va considerar que Xavi, juntament amb Lionel Messi, Andrés Iniesta i Sergio Busquets, havia perfeccionat l'estil de joc tiki-taka del club, introduït per l'antic entrenador Johan Cruyff.[113] No obstant, malgrat ser principalment un jugador creatiu, també era capaç de marcar gols ell mateix, a més d'assistir-los.[43] La creativitat de Xavi, la seva varietat de passades i el seu conjunt únic d'habilitats han portat molts a l'esport a considerar-ho com un dels millors passadors[114] i un dels millors creadors de joc de la història.[99][115] A més de la seva capacitat de joc, Xavi també va ser elogiat pel seu lideratge.[116][117]

Vida personal
En l'àmbit personal, l'any 2013 es va casar amb la periodista i amiga d'adolescència Núria Cunillera, amb qui va ser pare d'una nena el 2016, l'Àsia, i d'un nen el 2018, el Dan. Una relació que, tot i l'impacte mediàtic del futbolista blaugrana, sempre s'ha caracteritzat per la discreció i la privacitat.

Les croades foren una sèrie de guerres de religió iniciades, predicades i ocasionalment dirigides per l'Església Llatina en l'edat mitjana. Les més conegudes, dutes a terme entre el 1095 i el 1291, pretenien arrabassar Jerusalem i la resta de Terra Santa als musulmans per tornar-les a situar sota autoritat cristiana. La Primera Croada assolí aquest objectiu el 1099 i les croades es convertiren en un dels fils conductors de la història d'Europa durant segles.

Si bé la majoria de croades foren impulsades per conquerir les terres de Palestina que estaven en mans dels musulmans, també s'utilitza el terme per a designar operacions lliurades contra els eslaus, jueus, russos, cristians ortodoxos, mongols, hussites i càtars, com fou el cas de la croada albigesa, i també contra els estats que s'oposaven a l'obediència papal,[1] com fou el cas de la Croada contra la Corona d'Aragó.[2]

Etimologia
La paraula «croada» prové de la creu que portaven a la bandera els expedicionaris o croats i es va aplicar, especialment en el segle xiii, a les guerres contra els musulmans, els pobles pagans, els heretges cristians i els enemics polítics del papat. Però, per extensió, el terme s'empra per descriure qualsevol guerra religiosa, política, espiritual (com la Reconquesta) i, a vegades, certs moviments polítics o morals. Així, per exemple, a l'Estat espanyol, els alçats contra el govern legal republicà l'any 1936 aviat van denominar croada la guerra començada per ells mateixos (1936-1939) per considerar que el seu objectiu era vèncer l'ateisme i els nacionalismes perifèrics.

El context històric
Expansió islàmica de 622 a 750
Expansió islàmica de 622 a 750
  Expansió sota Mahoma, 622–632
  ... durant el Califat Raixidun, 632–661
  ... i durant el Califat Omeia, 661–750
L'inici de les croades va ser marcat amb l'objectiu de reconquerir Jerusalem i la resta de territoris anomenats Terra Santa, on van succeir fets destacats de la Bíblia, de mans dels musulmans. El Papa animava els reis i senyors feudals a usar el seu poder militar per expandir els territoris cristians. Algunes de les batalles més cruentes van tenir lloc a Jerusalem. Els croats rebien privilegis civils el perdó dels pecats després de jurar un vot (el nom croada ve de prendre la creu).

Les croades, tot i ser convocades en nom d'ideals com l'honor o la fe, sovint van acabar en actes de brutalitat i saquejos indiscriminats. Van obrir noves rutes comercials i van afavorir el desplaçament de població, amb l'intercanvi cultural que això suposà. Els castells europeus van veure's fortificats per les croades, per l'amenaça que suposaven soldats d'ambdós bàndols. Van suposar també l'inici de les persecucions massives contra els jueus.

A l'Imperi Romà d'Orient, la feblesa de l'emperador es va revelar amb la derrota a la Batalla de Mantziciert contra l'Imperi Seljúcida el 1071, que va reduir els territoris asiàtics de l'imperi a l'Anatòlia occidental i Constantinoble. Un signe de la desesperació romana d'Orient va ser la crida d'Aleix I Comnè al seu enemic, el papa Gregori VII per obtenir ajut, però estant ocupat amb la querella de les investidures i no poder comptar amb l'emperador alemany la croada no es va iniciar.

La Primera Croada (1095-1099)
Article principal: Primera Croada
Les croades van començar formalment el dijous 27 de novembre de 1095, en un descampat de la ciutat francesa de Clarmont d'Alvèrnia. Aquell dia, el papa Urbà II, successor de Gregori VII, va predicar a una multitud de seglars i clergues que assistien al Concili de Clermont. En el seu sermó, el papa va esbossar un pla per a una croada i va cridar els seus oients per unir-s'hi. La resposta va ser positiva i aclaparadora. Urbà II va encarregar als bisbes assistents al concili que tornessin a llurs localitats i reclutessin més fidels per a la susdita croada. També va dissenyar una estratègia bàsica segons la qual diferents grups de croats iniciaria el viatge a l'agost de l'any 1096. Cada grup s'autofinançaria i seria responsable davant el seu propi cap. Els grups farien el viatge per separat fins a la capital romana d'Orient, Constantinoble (l'actual Istanbul, a Turquia), on es reagruparien. Des d'allà, llançarien un contraatac, juntament amb l'emperador romà d'Orient i el seu exèrcit, contra els seljúcides, els quals havien conquerit Anatòlia. Una vegada que aquesta regió estigués sota control cristià, els croats realitzarien una campanya contra els musulmans de Síria i Palestina, essent Jerusalem el seu objectiu fonamental.

Exèrcits croats

Imatge medieval de Pere l'Ermità liderant cavallers, soldats, i dones enfront Jerusalem durant la Primera Creuada.
La Primera Croada es va atènyer a l'esquema prevista pel papa Urbà II. El reclutament va prosseguir amb passos de gegant durant la resta de 1095 i els primers mesos de 1096. Es van reunir cinc grans exèrcits nobiliaris a la darreria de l'estiu de 1096 per iniciar la croada. Gran part dels seus membres procedien de França i Occitània, però un nombre significatiu venia del sud d'Itàlia i de les regions de Lorena, Borgonya i Flandes.

El papa no havia previst l'entusiasme popular que la seva crida a la croada va produir entre la pagesia i la gent de les ciutats. Al costat de la croada de la noblesa es va materialitzar una altra constituïda pel poble pla. El grup més gran i important de croats populars va ésser reclutat i dirigit per un predicador conegut com a Pere l'Ermità, natural d'Amiens (França). Encara que foren nombrosos el participants en la Croada popular, només un percentatge mínim de tots ells van poder arribar a l'Orient Mitjà i encara menys van ser els que van sobreviure per poder veure la presa de Jerusalem pels cristians l'any 1099.

La conquesta d'Anatòlia

Mapa de la Primera Croada (1096-1099)
Els exèrcits croats de la noblesa van arribar a Constantinoble entre novembre de 1096 i maig de 1097. L'emperador romà d'Orient, Aleix I Comnè, va pressionar els croats perquè li tornessin qualsevol antic territori de l'Imperi Romà d'Orient que fos pres. Els caps croats es van sentir ofesos per aquestes demandes i, encara que la majoria van accedir-hi, van començar a sospitar dels romans d'Orient.

El maig de 1097, els croats van atacar el seu primer gran objectiu: la capital turca d'Anatòlia, Nicea (l'actual ciutat d'Iznik a Turquia). Al juny, la ciutat es va retre als romans d'Orient abans que als croats. Això va confirmar le sospites dels croats que l'emperador romà d'Orient intentava utilitzar-los com a peons per assolir els seus propis objectius.

Molt poc després de la caiguda de Nicea, els croats es van trobar amb el principal exèrcit seljúcida d'Anatòlia a Dorilèon (prop de l'actual Eskisehir, a Turquia). L'1 de juliol de 1097, els croats van obtindre una gran victòria i gairebé anihilaren l'exèrcit turc. Com a conseqüència, els croats van trobar escassa resistència durant la resta de la seua campanya a Anatòlia. El següent gran objectiu va ser la ciutat d'Antioquia. Els croats van posar setge a la ciutat el 21 d'octubre de 1097, però no va caure fins al 3 de juny de 1098. Tan aviat com els croats van prendre Antioquia, van ésser atacats per un nou exèrcit turc, procedent de Mosul (a l'actual Iraq), el qual va arribar massa tard per auxiliar els defensors turcs d'Antioquia. Els croats van repel·lir aquesta expedició d'auxili el 2 de juny.

La conquesta de Jerusalem
Els croats van estar descansant a Antioquia la resta de l'estiu i, cap a la fi del mes de novembre de 1098, van iniciar el darrer tram del seu viatge. Van evitar atacar les ciutats i fortificacions amb la finalitat de conservar intactes llurs tropes. El maig de 1099 van arribar a les fronteres septentrionals de Palestina i, al capvespre del 7 de juny, van acampar a les envistes de les muralles de Jerusalem.

La ciutat estava aleshores sota control del Califat Fatimita del Caire, els seus defensors eren nombrosos i estaven ben preparats per resistir el setge. Els croats van atacar amb l'ajut de reforços arribats de Gènova i amb unes recent construïdes màquines de setge. El 15 de juliol van prendre per assalt Jerusalem i van assassinar brutalment i en massa a gairebé tots els seus habitants. Segons la concepció dels croats, la ciutat va quedar purificada amb la sang dels infidels.

Una setmana més tard, l'exèrcit va triar a un dels seus caps, Jofré de Bouillon, duc de la Baixa Lorena, com a governant de la ciutat. Sota el seu lideratge, els croats van realitzar llur darrera campanya militar i van derrotar un exèrcit egipci a Ashqelon, a l'actual Israel, el 12 d'agost. No gaire més tard, la majoria dels croats van tornar a Europa, deixant Jofré de Bouillon i un petit reforç de la força original per organitzar i establir el govern i el control europeu sobre el territoris conquerits, incloent-hi el recent creat Regne de Jerusalem.

L'apogeu dels cristians d'Occident a l'Orient
Després de la conclusió de la Primera Croada els colons europeus van establir quatre estats, essent-ne el més poderós el regne de Jerusalem. Al nord d'aquest regne, a la costa de Síria, es trobava el petit comtat de Trípoli. Més enllà de Tripolí hi havia el principat d'Antioquia, situat a vall de l'Orontes. Més a l'est hi havia el comtat d'Edessa (l'actual Urfa turca), poblat principalment per cristians armenis.

Els èxits de la Primera Croada es devien en gran manera a l'aïllament i relativa feblesa dels musulmans. No obstant això, la generació posterior a aquesta croada va contemplar l'inici de la reunificació musulmana al Pròxim Orient sota el lideratge d'Imad al-Din Zengi I, governant de Mosul i Halab (actualment al nord de Síria). Sota el comandament de Zangi, les tropes musulmanes van obtindre la seua primera gran victòria contra els croats en prendre la ciutat d'Edessa l'any 1144, després de la qual van desmantellar sistemàticament l'estat croat que hi havia a la regió.

La Segona Croada
Article principal: Segona Croada

Mapa de la Segona Croada

Una batalla de la Segona Croada (il·lustració de Guillem de Tir Histoire d'Outremer, 1337).
La resposta del Papa a aquella desfeta fou proclamar la Segona Croada al final de l'any 1145. La nova convocatòria va atreure nombrosos expedicionaris, entre els quals van destacar el rei de França, Lluís VII i l'emperador del Sacre Imperi Romanogermànic, Conrad III. L'exèrcit germànic de Conrad va partir de Nuremberg el maig de 1147 camí de Jerusalem. Les tropes franceses van marxar un mes més tard. Prop de Dorilèon les tropes alemanyes van fugir a conseqüència d'una emboscada turca. Desmoralitzats i atemorits, la major part dels soldats i pelegrins van tornar a Europa. L'exèrcit francès va romandre més temps, però el seu destí no va ésser molt millor i només una part de l'expedició original va arribar a Jerusalem l'any 1148. Després de deliberar amb el rei Balduí III de Jerusalem i els seus nobles, els croats van decidir atacar Damasc al juliol. La força expedicionària no va poder prendre la ciutat i, poc després d'aquest atac infructuós, el rei francès i les restes del seu exèrcit van tornar al seu país l'any 1150.

Saladí I i la Tercera Croada (1189-1192)
Article principal: Tercera Croada

La Mediterrània oriental a l'inici de la Tercera Croada, el 1190.
El fracàs de la Segona Croada va permetre la reunificació de les potències musulmanes. Zangi havia mort el 1146, però el seu successor, Nur ad-Din, va convertir el seu imperi en la gran potència de l'Orient Mitjà. El 1169, les seves tropes, sota el comandament de Saladí, van obtenir el control d'Egipte. Quan Nur al-Din va morir cinc anys més tard, Saladí el va succeir com a governant de l'estat islàmic que s'estenia des del desert de Líbia fins a la vall del Tigris, i que envoltava els estats croats que encara existien per tres fronts. Saladí finalment va envair el regne de Jerusalem amb un enorme exèrcit el maig de 1187. El 4 de juliol va derrotar de forma definitiva l'exèrcit cristià a Hattin (Galilea). Encara que el rei de Jerusalem, Guiu de Lusignan, juntament amb alguns dels seus nobles, es van rendir i van sobreviure, tots els Cavallers Templers, excepte el Gran Mestre Gerard de Ridefort, i els Cavallers Hospitalers de Sant Joan de Jerusalem van ser degollats en el camp de batalla o en les seues proximitats, i es va perdre la més valuosa relíquia de la cristiandat, la Veracreu. Saladí, després d'aquesta victòria, es va apoderar de la major part de les fortaleses dels croats en el regne de Jerusalem, incloent-hi la ciutat, la qual es va rendir el 2 d'octubre. En aquell moment l'única gran ciutat que encara posseïen els croats era Tir, al Líban, i Antioquia, a Síria.

El 29 d'octubre de 1187, el papa Gregori VIII va proclamar la Tercera Croada. L'entusiasme dels europeus occidentals va ser extraordinari i a les seues files es van apuntar tres grans monarques: l'emperador del Sacre Imperi Romanogermànic (Frederic I), el rei francès Felip II i el rei d'Anglaterra, Ricard I. Aquests reis i llurs nombrosos seguidors van constituir la força croada més gran que havia tingut lloc des de 1095, però el resultat de tot aquest esforç va ser pobre. Frederic va morir a Anatòlia mentre viatjava a Terra Santa i la major part del seu exèrcit va tornar a Alemanya de forma immediata a la seua mort. Encara que tant Felip II com Ricard I van arribar a Palestina amb llurs exèrcits intactes, van ser incapaços de reconquerir Jerusalem o bona part dels antics territoris del regne llatí. Van aconseguir, però, arrencar del control de Saladí una sèrie de ciutats (incloent-hi Acre, ara a Israel), al llarg de la costa mediterrània. Cap al mes d'octubre de 1192, quan Ricard I va partir de Palestina, el regne llatí havia estat restablert. Aquest segon regne, molt més reduït que el primer i considerablement més feble tant en l'àmbit polític com militar, perdurà en condicions precàries durant un segle més.

Les darreres croades
Les posteriors croades no van obtenir pas els èxits militars que havia tingut la Tercera Croada.

Un estudi genètic sobre difunts croats en una batalla del segle xiii, trobà que l'exèrcit croat era genèticament divers, havent-hi tant europeus com libanesos.[3]

Quarta Croada (1202-1204)
Article principal: Quarta Croada
Va ésser promoguda pel papa Innocenci III, amb la intenció d'atacar Terra Santa des d'Egipte, però els romans d'Orient, creient que no hi havia possibilitats de vèncer a Saladí, van decidir mantenir-se neutrals. Fou una croada plena de dificultats financeres. En un esforç per alleujar-les, els caps croats acordaren atacar Constantinoble conjuntament amb els venecians i aspirar al tron de l'Imperi Romà d'Orient. Els croats van prendre Constantinoble l'any 1204, la qual fou saquejada sense misericòrdia, i el poder romà d'Orient quedà definitivament afeblit i l'autoritat imperial desaparegué repartida i disputada entre els tres estats grecs hereus de l'imperi: l'Imperi de Nicea, l'Imperi de Trebisonda, i el Despotat de l'Epir. L'Imperi Llatí de Constantinoble, creat així per aquesta croada, va sobreviure fins al 1261, data en què l'emperador romà d'Orient Miquel VIII Paleòleg va poder reprendre la ciutat. Tot això no va contribuir en res a la defensa de Terra Santa i fou la primera croada que no va anar exclusivament contra els musulmans.

Cinquena Croada (1217-1221)
Article principal: Cinquena Croada
Va ésser promoguda pel mateix Innocenci III amb la intenció de recuperar Jerusalem i la resta de Terra Santa. La primera ofensiva de la Cinquena Croada tenia com a objectiu capturar el port egipci de Damiata, la qual cosa s'aconseguí el 1219. L'estratègia posterior requeria un atac contra el poderós califat aiúbida d'Egipte, la presa del Caire i una altra campanya per assegurar el control de la península del Sinaí. Tanmateix, l'execució d'aquesta estratègia no va obtindre tots els seus objectius. L'atac contra el Caire es va abandonar quan els reforços que havia promès l'emperador del Sacre Imperi Romanogermànic, Frederic II, no es van materialitzar i el riu Nil va experimentar una crescuda. L'agost de 1221, els croats es van veure obligats a retre Damiata als egipcis i al setembre l'exèrcit cristià es dispersà.

Sisena Croada
Article principal: Sisena Croada
La croada que va portar a terme l'emperador del Sacre Imperi Romanogermànic, Frederic II, es va diferenciar de les anteriors en la seua forma d'enfocar la qüestió i perquè va ser-ne la primera no començada per un papa. Frederic II havia promès dirigir una croada el 1215 i va renovar el seu compromís el 1220, però per raons polítiques internes de l'Imperi va estar posposant la seua sortida. Sota l'amenaça de l'excomunió del papa Gregori IX, Frederic i el seu exèrcit va embarcar finalment a Itàlia a l'agost de 1227, però van tornar a port pocs dies més tard quan l'emperador va caure malalt. El papa, exasperat per un altre retard més, ràpidament va excomunicar l'emperador. Una vegada recuperada la seua salut, Frederic va marxar a Terra Santa el juny de 1228, com un croat anònim i sense la protecció de l'Església. Frederic va arribar a Acre, on va trobar que la major part del seu exèrcit s'havia dispersat. No obstant això, no tenia intenció de combatre si es podia recuperar Jerusalem mitjançant una negociació diplomàtica amb el soldà egipci Al-Kamil. Aquestes negociacions van donar com a resultat un tractat de pau pel qual els egipcis tornaven Jerusalem, Betlem i Natzaret als croats i es garantia una treva de 10 anys. Malgrat aquest èxit, Frederic era esquivat pels líders seglars dels estats llatins i pel clergat, atès que estava excomunicat. Al mateix temps, el papa va proclamar altra croada (aquesta vegada contra Frederic), va reclutar un exèrcit i va procedir a atacar les possessions italianes de l'emperador. Frederic va tornar a Europa el maig de 1229 per fer front a aquesta amenaça papal.

Lluís IX
Van transcórrer gairebé 20 anys entre la croada de Frederic i la següent gran expedició a l'Orient Pròxim, organitzada i finançada pel rei Lluís IX de França i motivada per la reconquesta de Jerusalem per part dels musulmans el 1244. Lluís IX va passar quatre anys fent curosos plans i preparatius per a la seua ambiciosa expedició. Al final d'agost de 1248, Lluís i el seu exèrcit van anar fins a l'illa de Xipre, on van romandre tot l'hivern i van continuar els preparatius. Seguint la mateixa estratègia que a la Cinquena Croada, Lluís i els seus seguidors van desembarcar a Egipte, el 5 de juny de 1249, i l'endemà van prendre Damiata. El següent pas en la seua campanya, l'atac al Caire en la primavera de 1250, va acabar sent una catàstrofe. Els croats no van poder mantenir els seus flancs, de manera que els egipcis van retenir el control dels dipòsits d'aigua al llarg del Nil. Els egipcis van obrir les rescloses per causar inundacions, les quals van atrapar a tot l'exèrcit croat i Lluís IX va ser forçat a rendir-se l'abril de 1250. Després de pagar un enorme rescat i lliurar Damiata, Lluís va marxar per mar a Palestina, on va passar quatre anys edificant fortificacions i consolidant les defenses del regne llatí. A la primavera de 1254 va tornar amb el seu exèrcit a França.

El rei Lluís IX també va organitzar la darrera gran croada a Terra Santa el 1270. En aquesta ocasió la resposta de la noblesa francesa va ser poc entusiasta i l'expedició es va dirigir contra la ciutat de Tunísia i no contra Egipte. Va acabar sobtadament quan Lluís va morir a Tunísia a l'estiu de 1270.

Mentrestant, les fortificacions frontereres que encara li quedaven a l'Imperi Llatí a Síria i Palestina es van veure sotmeses a una pressió incessant per part de les forces egípcies. Una a una, les ciutats i castells dels estats croats van caure en mans dels potents exèrcits mamelucs. La darrera plaça forta, la ciutat d'Acre, va ser presa el 18 de maig de 1291 i els pobladors croats, juntament amb els ordes militars dels Cavallers Templers i els Cavallers Hospitalaris, van cercar refugi a Xipre. Al voltant de 1306, aquests darrers es van establir a l'illa de Rodes, la qual van administrar com un estat independent virtual i va ser la darrera plaça forta a la Mediterrània fins a la seua rendició als turcs l'any 1522. El 1570, Xipre, aleshores, sota la sobirània de Venècia, també va ser conquerida pels turcs. Els altres estats llatins que es van establir a Grècia a conseqüència de la Quarta Croada van poder sobreviure fins a la meitat del segle xv.


La setena croada sobre Jerusalem de Francesco Hayez
Setena Croada (1248-1254): Els interessos papals representats pels templers van conduir al conflicte amb Egipte el 1243, i l'any següent els Corasmis van prendre Jerusalem. Els croats van lluitar contra ells a la batalla d'Harbiyah a Gaza i foren derrotats pels corasmis, marcant el punt final als estats croats. En resposta, Lluís IX de França va organitzar una fracassada croada contra Egipte de 1248 a 1254.
Primera croada dels pastors (1251):
Croada de Jaume I (1269). Fracassat intent català de conquerir Terra Santa. Quan arribaven a Sardenya una gran tempesta va dispersar totes les embarcacions i es va anul·lar l'intent.
Vuitena Croada (1270): Comandada per Lluís IX de França va ser un fracàs, on ell mateix va trobar la mort en el setge de Tunis.
Novena Croada (1271-1272): És considerada la darrera croada a Terra Santa. El futur Eduard I d'Anglaterra va iniciar una nova expedició el 1271, després d'haver acompanyat Lluís IX de França a la Vuitena Croada, va aconseguir lleugers èxits a Síria i es va retirar l'any següent després d'una treva. La novena croada es considera sovint una continuació de la vuitena.
Croada contra la Corona d'Aragó (1284-1285): Promoguda pel Papa Martí IV contra Pere el Gran en resposta a la intervenció catalana al Regne de Sicília després de les Vespres Sicilianes. Va acabar amb la derrota croada i la consolidació de la partició del regne de Sicília i el Regne de Nàpols.
A partir d'aleshores, els estats llatins creats a Terra Santa arran de la primera croada, van anar desapareixent gradualment fins al 1291, quan la fortalesa d'Acre, l'últim bastió croat, va caure en poder dels mamelucs. Encara subsistí, fins a setembre de 1302, la petita illa d'Arwad, que s'intentava utilitzar com a cap de pont per a una reconquesta. El darrer cap, el templer fra Dalmau de Rocabertí va caure en mans de l'emir Zarrak, i va ser rescatat en 1315, després de les fracassades ambaixades d'Eymeric d'Usall.

Segona croada dels pastors (1320):
Croada d'Alexandria (1365): Pere I de Xipre va passar tres anys reclutant soldats per tot Europa per salpar l'octubre de 1365, derrotant els defensors de la ciutat i saquejant-la, romanent en la ciutat fins a l'arribada dels reforços mamelucs uns dies més tard, que provoquen la fugida dels croats de retorn a Xipre, després que es neguessin a atacar El Caire.
Croada de Nicòpolis (1394) El 1393 la capital búlgara va caure en mans dels otomans, i el papa Bonifaci IX va proclamar una nova croada per aturar l'avanç turc a Europa, i encara que el Cisma d'Occident havia reduït l'autoritat papal, els anglesos i francesos, aturada temporalment la Guerra dels Cent Anys, Ricard II d'Anglaterra i Carles VI de França van unir-se a la croada de Segimon I, emperador romanogermànic, que va acabar amb la derrota a la Batalla de Nicòpolis.
Altres croades
El 1208, en un context i en un territori molt diferents, el papa Innocenci III va proclamar una croada contra els albigesos, una secta religiosa, al sud de França. La consegüent croada va ésser la primera que va tindre lloc a l'Europa Occidental. Va durar des del 1209 fins al 1229 i va causar un gran vessament de sang.

Croada contra els càtars (1209-1229): La croada contra els càtars va ser cridada el 1209 per Innocenci III amb la intenció d'eliminar els heretges càtars d'Occitània. El conflicte s'estengué durant dècades i va tenir més a veure amb l'extensió del domini francès sobre Occitània que per combatre l'heretgia. Al final del conflicte, amb la intervenció de la Inquisició, els càtars van ser exterminats, culminant amb la darrera mort d'un perfecte a la foguera el 1322 amb Guillem de Belibasta.
Segona Croada Sueca (1248-1249) en la qual Suècia es va annexar Finlàndia.[4]

Moviments croats el 1285, durant la Croada contra la Corona d'Aragó
Croada contra la Corona d'Aragó (1283-1285) va ser un conflicte bèl·lic que va durar del 1283 al 1285. La croada va ser declarada pel papa Martí IV contra Pere el Gran, per la seva intervenció en els afers sicilians en contra de la voluntat papal. La major part del conflicte es desenvolupà en terres catalanes, tot i que els primers episodis van succeir a la frontera navarroaragonesa. Com a venjança, els catalans van atacar Mallorca i Occitània. Pere el Gran va haver de lluitar contra el poderós exèrcit croat que donava suport a Felip III de França, fonamentalment compost per tropes del Regne de França, el Regne de Mallorca i la República de Gènova, únicament amb les tropes catalanes i valencianes,[5] sense poder comptar amb la noblesa del Regne d'Aragó, que va abstenir-se de participar en el conflicte.
Conseqüències
La fi dels principats llatins d'Orient no va posar fi als esforços dels croats, però la resposta dels reis europeus i de la noblesa a noves convocatòries de croades va ser feble, i les posteriors expedicions es van dur a terme sense cap èxit. Dos segles de croades havien deixat poca empremta a Síria i Palestina, llevat de nombroses esglésies, fortificacions i una sèrie d'impressionants castells, com els de Marqab (a la costa de Síria), Mont-real (a la Transjordània), el Crac dels Cavallers (a prop de Trípoli) i Monfort (prop de Haifa, a Israel). Els efectes de les croades es van deixar sentir principalment a Europa, no pas al Pròxim Orient. Els croats havien apuntalat el comerç de les ciutats italianes, havien generat un interès per l'exploració de l'Orient i havien establert mercats comercials de certa importància. Els experiments del papat i dels monarques europeus per obtindre els recursos monetaris per finançar les croades van conduir al desenvolupament de sistemes d'impostos directes de tipus general, els quals van tindre conseqüències a llarg termini per a l'estructura fiscal dels estats europeus. Encara que els estats llatins a l'Orient van tindre una curta vida, l'experiència dels croats va establir uns mecanismes que generacions posteriors d'europeus emprarien i millorarien amb l'objectiu de colonitzar els territoris descoberts pels exploradors dels segles xv i xvi.

Cronologia de les batalles

El principal escenari de les croades foren els territoris de Palestina, Síria, Anatòlia i Egipte.
Primera Croada (1095-1099)
Setge d'Antioquia (1097-1098)
1097 Setge de Nicea
1097 Batalla de Dorilèon
1098 Setge de Maarat an-Numan
1099 Batalla d'Ascaló
1099 Setge de Jerusalem
període intermedi
1102 Setge de Trípoli
1102 Batalla de Ramla
1104 Batalla d'Haran
1105 Batalla de Ramla
1109 Batalla de Formentera
1111 Batalla de Xaizar
1115 Batalla de Sarmin
1119 Batalla d'Ager sanguinis
1125 Batalla d'Azaz
1144 Setge d'Edessa
Segona Croada (1147-1149)
1147 Setge de Lisboa
1147 Batalla de Dorilèon
1148 Batalla del Mont Cadme
1148 Setge de Damasc
1149 Batalla d'Inab
segon període intermedi
1153 Setge d'Ascaló
1157 Batalla del llac Huleh
1163 Batalla d'al-Buqaia
1164 Batalla de Harim
1177 Batalla de Montgisard
1179 Batalla de Marj Ayyun
1179 Batalla del Gual de Jacob
1182 Batalla de Belvoir
1183 Batalla d'Al-Fule
1187 Batalla de Cresson
1187 Batalla de Hattin
1187 Setge de Jerusalem
1187 Setge de Tiberíades
1187 Setge de Tir

Pedro Sánchez Pérez-Castejón (castellà: Pedro Sánchez) (Madrid, 29 de febrer de 1972) és un economista i polític espanyol, secretari general del Partit Socialista Obrer Espanyol (PSOE) i president del Govern d'Espanya des del 2 de juny de 2018. Va ser diputat al Congrés dels Diputats en les novena i quinzena legislatures de les Corts Generals. És professor d'Estructura Econòmica i Història del Pensament Econòmic a la Universitat Camilo José Cela de Madrid.[1] És casat i té dues filles.[2]

Infància i joventut
Pedro Sánchez va néixer en el barri madrileny de Tetuán.[3] El seu pare ha estat empleat del sector financer i empresari, així com militant socialista. La seva mare ha estat funcionària de la Seguretat Social. Va cursar els estudis de batxillerat a l'Instituto Ramiro de Maeztu de Madrid. Va jugar al Club Baloncesto Estudiantes fins als 21 anys, i és aficionat de l'Atlètic de Madrid.

El 1990 va començar a estudiar la llicenciatura de Ciències Econòmiques i Empresarials en el Real Centro Universitario María Cristina a San Lorenzo de El Escorial, i el 1995 va finalitzar els seus estudis. El 1993 es va afiliar al PSOE, després de la victòria de Felipe González a les eleccions d'aquest any. Va realitzar un màster en Política Econòmica de la Unió Europea per la Universitat Lliure de Brussel·les (1997-1998) i un Programa de Lideratge per a la Gestió Pública per l'escola de negocis IESE - Universidad de Navarra. Parla, a banda del castellà, el francès i l'anglès.

Carrera política
Inicis polítics (1998-2003)
Amb 26 anys va treballar com assessor al Parlament Europeu, col·laborant amb la socialista Bárbara Dührkop Dührkop (on també va coincidir amb Óscar López) i, més tard, amb el cap de gabinet de l'Alt Representant de les Nacions Unides a Bòsnia, Carlos Westendorp, en el transcurs de la Guerra de Kosovo.[4]

El 2000 va ser un dels delegats en el 35è Congrés Federal del PSOE, en el qual va sortir escollit José Luis Rodríguez Zapatero com a secretari general i José Blanco com a secretari d'Organització. Sánchez es va envoltar, aleshores, de col·laboradors tals com Óscar López i Antonio Hernando, pròxims al secretari d'organització.[5][6]

Regidor de l'Ajuntament de Madrid (2004-2009)
El 2003 va formar part de la llista electoral del PSOE a les eleccions municipals de Madrid, essent la cap de llista Trinidad Jiménez. Essent el número 23 de la llista (tot i les instruccions provinents de la secretaria federal d'organització, el Partit Socialista de Madrid no va col·locar-lo més amunt),[6] no va aconseguir acta de regidor (el PSOE va aconseguir només 21 regidors). No obstant això, un any més tard va aconseguir convertir-se en regidor, després de la renúncia de dos companys. Aleshores es va convertir en un component fonamental de l'equip de la líder de l'oposició, Trinidad Jiménez.[5]

Entre el 2004 i 2009, va ser un dels 320 membres de l'Assemblea General de Caja Madrid, actuant com a representant, a proposta del PSOE, de l'Ajuntament de Madrid.[7] Al mateix temps, va continuar treballant amb Blanco, especialment en tasques relacionades amb processos electorals, com ara les eleccions gallegues de 2005, en les quals el PSdG va aconseguir 8 diputats, fet que va permetre a Emilio Pérez Touriño arribar a la presidència de la Xunta de Galicia,[6] o el fallit intent de Miguel Sebastián per aconseguir l'alcaldia de Madrid el 2007.[5]

El 2006 es va casar amb María Begoña Gómez Fernández,[8] amb la qual té dues filles.[2] El seu casament va ser oficiat per la seva correligionària, i aleshores regidora de l'Ajuntament de Madrid, Trinidad Jiménez.

En les eleccions municipals de 2007 va revalidar la seva acta de regidor. Des de l'oposició va ocupar responsabilitats a les àrees d'Economia, Urbanisme i Habitatge.

A les eleccions generals de 2008 va formar part de la candidatura socialista per la circumscripció de Madrid, tot i que no va aconseguir ser elegit. Entre 2008 i 2013, va ser professor associat d'estructura econòmica i d'història del pensament econòmic a la Facultat de Ciències Jurídiques i Empresarials de la Universitat Camilo José Cela.[8]

Diputat al Congrés (2009-2011)
Després de la renúncia de Pedro Solbes a la seva acta de diputat, el setembre de 2009, va ocupar la seva vacant al Congrés dels Diputats, motiu pel qual va deixar el seu lloc al consistori madrileny. Durant la seva primera legislatura com a diputat, va desenvolupar les responsabilitats de portaveu adjunt de la Comissió de Política Territorial, a més de ser membre de les comissions d'Afers Exteriors i la Mixta d'Afers Europeus.

El 2010, els periodistes parlamentaris el van escollir com el diputat revelació.[9][10] Aquell mateix any va treballar amb Trinidad Jiménez en les primàries en les que es va enfrontar, sense èxit, amb Tomás Gómez per la candidatura a la presidència de la Comunitat de Madrid, el 2011.

Activitat professional i doctorat (2011-2013)
A les eleccions generals de 2011 va ser col·locat en onzena posició de la llista del PSOE per Madrid,[11][12] però va tornar a quedar fora del Congrés en quedar-se el seu partit amb només deu diputats en aquesta circumscripció.[13]

Sense responsabilitats polítiques, va preparar el seu doctorat i es va dedicar a la seva activitat professional, exercint com a consultor d'un consorci europeu i com a professor universitari.[14] Des del novembre de 2012 és doctor en Economia i Empresa per la Universitat Camilo José Cela de Madrid,[1] després de la presentació de la seva tesi doctoral, titulada Innovacions de la diplomàcia econòmica espanyola: anàlisi del sector públic (2000-2012).[15]

Controvèrsia de la tesi doctoral
El setembre de 2018, va aparèixer l'acusació de plagi d'alguns mitjans de comunicació, i la suposada autoria conjunta (amb Carlos Ocaña Orbis) de la tesi doctoral de Pedro Sánchez ('Innovaciones de la diplomacia económica española; Análisis del sector público: 2000-2012'), fet que Miguel Sebastián i Carlos Ocaña van negar públicament,[16] afegint aquest que a partir d'aquesta tesi s'havia publicat[17] el llibre La nueva diplomacia económica española (Editorial Delta), en el que Sánchez, (consti el que consti a l'ISBN) apareix com a autor principal als registres internacionals,[18] així com a la portada i a la contraportada del llibre.[19] Redactors de El País van afirmar que la tesi de Pedro Sánchez no contenia plagi en una proporció significativa, segons l'anàlisi antiplagi de tres programes (Viper, Plagscan i Turnitin),[20] mentre que el diari ABC' va demostrar dies més tard que Sánchez va plagiar sis textos d'altres autors amb un total de 161 línies.[21]

Secretari general del PSOE (2014-)

Pedro Sánchez, després de la seva victòria a les primàries del PSOE el 2017, canta La Internacional
Va ser de nou diputat al Congrés dels Diputats el 2013 per la circumscripció de Madrid en representació del PSOE, aconseguint el lloc per renúncies d'altres electes, no aconseguint l'escó per votació popular fins a les Eleccions generals espanyoles de 2015.[22]

Fou escollit secretari general del PSOE en un congrés extraordinari el juliol de 2014 després amb el 48,7% dels suports enfront del 36,14% que va obtenir Eduardo Madina.[23] A principi de 2016 va fracassar en el seu intent de ser investit president del govern.[24] Sota el mandat de Sánchez, el PSOE va obtenir els pitjors resultats de la seva història en la majoria de comicis celebrats: eleccions generals, autonòmiques i municipals.[25]

Després de les eleccions generals del 26 de juny de 2016, Mariano Rajoy va demanar insistentment l'abstenció del Grup Socialista per poder ser investit com a president del Govern. Sánchez es va mantenir ferm en la seva posició de no facilitar un executiu del Partit Popular, però les pressions per finalitzar la inestabilitat política a Espanya i les lluites internes amb alguns líders territorials del partit van dur a una gran crisi interna al PSOE.[26] Així, després de perdre les eleccions a Galícia i Euskadi l'1 d'octubre es va convocar un Comitè Federal on la proposta del secretari general, consistent a celebrar un Congrés Extraordinari, va ser tombada. Sánchez, al·legant que no podia administrar aquella decisió, va presentar la seva dimissió.[27] Aquell mateix dia, una gestora, encapçalada per Javier Fernández, es va fer càrrec de la direcció del partit.[28] Es va obrir un nou procés de primàries per la Secretaria general del partit, on es van presentar Sánchez, Patxi López i Susana Díaz. El 21 de maig de 2017 Pedro Sánchez s'imposà amb el 50,21% dels vots.[29]

Moció de censura a Mariano Rajoy i primera legislatura (2018-2019)
Article principal: Moció de censura contra Mariano Rajoy de 2018
El 31 de maig del 2018, després de la sentència del Cas Gürtel, el PSOE va presentar una moció de censura a Mariano Rajoy. Finalment, la votació va prosperar i Pedro Sánchez fou nomenat president del govern espanyol l'1 de juny del mateix any.[30] Des d'aleshores va ser president del Govern, fins que el 15 de febrer es va veure obligat a convocar eleccions pel 28 d'abril de 2019, després que els seus pressupostos fossin rebutjats amb 158 vots a favor, 191 en contra i 1 abstenció.[31]

Eleccions d'abril de 2019, investidura fallida i convocatòria de noves eleccions.
Sánchez va guanyar les eleccions amb 123 diputats (39 més que els que tenia) i traient 57 més que la segona força, el Partit Popular.[32] Un mes després, el PSOE també va ser el partit més votat en el conjunt de les eleccions municipals i europees.

Tot i que, al principi, se suposava que Sánchez no tindria gaires dificultats per a aconseguir la investidura tot es va anar complicant. Unides Podem volia un govern de coalició amb el PSOE que inclogués la vicepresidència per a Pablo Iglesias. però els socialistes vetaven la presència d'Iglesias al Govern. Iglesias va acabar renunciant a estar en el Govern, però finalment, les negociacions entre ambdós partits van fracassar i Sánchez va perdre la segona votació d'investidura amb 124 vots a favor (PSOE i PRC), 155 en contra (PP, Cs, VOX, JxCAT, CC i UPN) i 67 abstencions (Podem, ERC, PNB, EH Bildu i Compromís). Finalment, el termini per formar govern es va esgotar i es van convocar noves eleccions que es van celebrar el 10 de novembre de 2019.

Segona legislatura (2019-2023)
Article principal: XIV Legislatura Espanyola
En les Eleccions generals espanyoles de novembre de 2019, el PSOE va tornar a guanyar clarament les eleccions, tot i perdre 3 diputats (passant de 123 a 120). Pocs dies després, els socialistes van arribar a un pre-acord amb Podem per a investir-lo president. També va arribar a acords amb PNB, TE, Compromís, BNG i NC pel seu vot favorable. També va acordar l'abstenció d'ERC a canvi d'una mesa de diàleg entre els governs català i espanyol. Aquest últim acord va fer que el PRC, que tenia un acord amb Sánchez, el trenqués i anunciés el seu vot contrari. El 7 de gener de 2020, va ser investit president del Govern amb 167 vots a favor (PSOE, Podem, PNB, Més País, Compromís, BNG, NC i TE), 165 en contra (PP, VOX, Cs, JxCAT, CUP, UPN, PRC i Ana Oramas, que es va saltar l'abstenció aprovada pel seu partit, CC) i les 18 abstencions d'ERC i EH Bildu.

En 13 de març de 2019, donat que en pocs dies les xifres d'afectats durant la pandèmia per coronavirus de 2019-2020 s'havien disparat a 4.231 casos diagnosticats i 132 morts, dels quals més de la meitat (2.659 casos i 66 morts) ho eren a la Comunitat de Madrid, forçant al govern a decretar l'estat d'alarma.[33]

Advocà per l'autonomia del Sàhara Occidental com «la base més seriosa, creïble i realista per a la resolució d'aquest assumpte». Fou un canvi molt significatiu de postura institucional d'Espanya, que passà a reconèixer la sobirania del Marroc sobre l'antiga colònia espanyola del Sàhara Occidental.[34] Va continuar la pressió d'immigrants indocumentats a la Frontera entre Espanya i el Marroc a Ceuta, Melilla i les Illes Canàries,[35] amb incidents com la Massacre de Melilla.

El mes de juny de 2022 la taxa interanual de l'índex de preus al consum va arribar al 10,2%, el nivell més elevat des de l'abril del 1985 a l'estat espanyol.[36]

La Revolució Industrial és el procés d'industrialització amb el conjunt de canvis econòmics i socials que aquest comporta.[1]


Màquina de vapor de l'antiga fàbrica tèxtil del Vapor Aymerich, Amat i Jover, ara seu del Museu de la Ciència i de la Tècnica de Catalunya a Terrassa. La màquina de vapor multiplicava la força obtinguda i reduïa la despesa d'energia humana
L'expressió aparegué a França entorn del 1820 per a designar el conjunt de canvis que es van produir a Anglaterra i Escòcia a la segona meitat del segle xviii.[1] Els avenços tècnics —sobretot la màquina de vapor—, l'explosió demogràfica que s'inicià a partir del 1750 i l'èxode rural per la mà d'obra excedentària a l'agricultura van encapçalar canvis profunds de la societat.

Aquesta revolució marcà una ruptura en el curs de la història i transformà els éssers humans agricultors i ramaders en manipuladors de màquines. Així doncs, la Revolució Industrial modificà les bases econòmiques de la societat, que, de manera progressiva, es fonamentà en la producció industrial. Les ciutats es convertiren en centres superpoblats on hi havia els llocs d'habitatge i treball de la nova classe social, la classe obrera, que sorgí amb el maquinisme. L'existència d'aquest nou estatus social, format originàriament per camperols foragitats del camp, impulsà l'aparició de noves ideologies com el liberalisme i socialisme, que configuraren el món contemporani.

Aquest procés, iniciat a la Gran Bretanya, s'anà imposant lentament a la resta de països europeus —malgrat la manca de primeres matèries i de mercats—, als Estats Units i el Japó; progressivament s'estengué a altres parts del món. L'impacte d'aquest canvi sobre la societat fou enorme.[2] A partir del 1870, es produí un nou salt en el desenvolupament del sistema capitalista quan la primera Revolució Industrial es fusionà amb l'anomenada segona revolució industrial. En aquesta segona fase, el progrés tecnològic i econòmic rebé un gran impuls amb la construcció de màquines alimentades amb vapor –que foren incorporades a vaixells i trens–, i a partir de 1873, l'aparició del motor de combustió interna i l'energia elèctrica.

Hi ha discrepàncies entre els historiadors pel que fa al període que durà la Revolució Industrial. Eric Hobsbawm defensa la tesi que la revolució s'inicià durant la dècada del 1780 i no es desenvolupà plenament fins als anys 1830 o 1840,[3] mentre que T. S. Ashton manté que s'esdevingué, aproximadament, entre els anys 1760 i 1830.[4]

Definició
El concepte de Revolució Industrial defineix les grans transformacions econòmiques i socials que modificaren la societat europea entre el final del segle xviii i mitjans del segle xix, i també indica el gran desenvolupament industrial que comportà el triomf del capitalisme i de la societat burgesa.[5]

Actualment, la majoria dels historiadors[6][7] coincideixen a assenyalar que la Revolució Industrial fou quelcom més que el naixement de la indústria moderna. Perquè tingués lloc i produís el gran creixement econòmic que se'n derivà, calgueren una sèrie de canvis i de revolucions paral·leles que, interconnectades, constituïren el complex fenomen que coneixem com a Revolució Industrial.

Els canvis que, de manera conjunta, transformaren tan radicalment la vida dels éssers humans foren fonamentalment: el creixement de la població, la revolució agrícola, la revolució en el transport i el comerç, l'aplicació de la ciència a la indústria, i l'ampliació de la utilització de capital.[8] Aquests canvis demogràfics, econòmics i tecnològics generaren transformacions socials de gran abast: la conversió de comunitats rurals en urbanes i l'aparició de noves classes socials.

Quan es fa servir la denominació en plural, les revolucions industrials designen les diferents onades d'industrialització que s'anaren succeint, ja que la Revolució Industrial fou un fenomen durador en el temps i amb una distribució geogràfica àmplia. El primer estat a industrialitzar-se fou la Gran Bretanya durant la primera meitat del segle xviii. Més tard, a la primera meitat del segle xix, s'estén per Bèlgica, Catalunya, França, Alemanya i els Estats Units. A la segona meitat del segle xix, arriba al nord d'Itàlia, els Països Baixos i Rússia. Fora del continent europeu cal destacar el cas del Japó, que es començà a industrialitzar-se a partir de 1868.

La Revolució Industrial va comportar canvis socials i una bona part de la població es va concentrar en grans nuclis urbans. L'enriquiment de la burgesia i el treball a les indústries van afavorir l'aparició d'una nova classe social, els obrers.

El procés d'industrialització britànic

Barri industrial de Londres,
cap al 1870, per Gustave Doré.
La primera Revolució Industrial fou un procés gradual que tingué com a primer escenari la Gran Bretanya del final del segle xviii. Aquesta revolució representà el model clàssic de transformació d'una societat agrària en una d'urbana i industrial.

Les causes que feren de la Gran Bretanya el bressol de la Revolució Industrial són múltiples i reflecteixen, per una banda, una sèrie de fenòmens comuns en l'economia europea del 1700 i, per l'altra, la particular evolució econòmica, social i política a conseqüència de les revolucions angleses del segle xvii.[9] I és que a Anglaterra hi actuaren de forma combinada un seguit de factors molt diversos: una força naval superior a la resta d'estats marítims, l'establiment d'un imperi colonial que li donà el control del comerç mundial, el capital necessari per dur a terme investigacions científiques i tècniques, el mateix comerç exterior, que li permeté acumular cada vegada més recursos, un sistema bancari desenvolupat, una gran llibertat comercial interior, una situació geogràfica que la deixà fora dels conflictes continentals, la desaparició de costums feudals en el seu sistema social, la doctrina de la igualtat davant la llei, la consolidació dels valors de llibertat civil i religiosa i una aristocràcia dominant que s'adaptà als canvis de les noves condicions econòmiques.[10]

Tot començà amb la mecanització de la indústria del teixit, el desenvolupament de tècniques de fabricació del ferro i l'ús de carbó; posteriorment, les innovacions s'estengueren a altres sectors econòmics. L'expansió del comerç fou facilitada per la introducció de canals navegables, la millora de les carreteres i de la xarxa ferroviària. La introducció de la màquina de vapor, alimentada principalment per carbó, feu possible uns increments espectaculars en la producció.[11]

Així doncs, les transformacions demogràfiques i econòmiques produïdes poden concretar-se en quatre àmbits:

La revolució demogràfica.
La revolució agrícola.
La revolució a la indústria, amb innovacions tècniques, en els sistemes organitzatius i en les fonts d'energia.
La revolució en el transport i en el comerç.
La revolució demogràfica

Condicions de treball en una mina de carbó.
L'augment de la població de la Gran Bretanya i d'Europa, en general, fou espectacular: el 1750, el continent tenia 140 milions d'habitants, que arribaren als 187 el 1800, i als 266 el 1850. El ritme de creixement fou particularment sensible a la Gran Bretanya, on es començà a notar a partir del decenni 1740-1750; entre aquesta dècada i l'any 1821 la població es duplicà, i el 1861 ja s'havia triplicat.

Aquest augment demogràfic fou el resultat d'un doble moviment: el retrocés de les taxes de mortalitat i el manteniment, o el lleuger augment, de les taxes de natalitat. La millora del nivell de vida afavorí la natalitat, ja que incrementà el nombre de matrimonis, mentre que feu retrocedir la mortalitat. Una alimentació més abundant i regular, que no depenia tant de les fluctuacions en les collites, provocà un retrocés en la incidència de les epidèmies, i feu possible, pràcticament, la desaparició en la mortalitat catastròfica, sobretot la infantil, a conseqüència de la millora de les condicions sanitàries i de l'alimentació. Els progressos mèdics i higiènics foren cabdals per reduir la mortalitat infantil.

L'augment de la població fou un estímul per al creixement industrial, ja que proporcionà mà d'obra abundant per la nova indústria i incentivà els productors perquè promoguessin determinades innovacions en les tècniques de treball. D'altra banda, també comportà la generalització d'un altre fenomen demogràfic, l'emigració, que es dugué a terme en dues grans direccions: la gent del camp marxava cap a la ciutat i, en un altre nivell, un gran nombre d'individus de la vella Europa emigrava a les colònies del Nou Món. D'aquesta manera, l'excés de població es compensà amb aquest fenomen migratori cap a Amèrica i a altres zones del planeta.

La revolució agrícola

Dibuix d'una batedora l'any 1881.
L'increment de la demanda de productes alimentaris provocà que els propietaris de les terres s'adonessin de la necessitat d'augmentar la producció. L'excessiva parcel·lació de la terra, la seva irregular distribució i els drets comunitaris de camps oberts (openfields) de l'antic sistema dificultaven la producció. En aquest sentit, calia aplicar nous mètodes que permetessin millorar la productivitat, i això demanava una nova disposició del territori agrícola. En conseqüència, amb la nova mentalitat, els propietaris decidiren tancar els camps i crear unitats d'explotació de la terra més grans i completament individualitzades. Així, entre el 1700 i el 1810, el Parlament anglès votà centenars d'enclosures acts (lleis de tancament), que permeteren que els propietaris tanquessin les seves terres. Aquest procés comportava, d'una banda, la fi del vell sistema d'explotació senyorial, i de l'altra, l'expulsió de molts pagesos o la seva conversió en jornalers, ja que no tots els propietaris disposaven de mitjans econòmics per dur a terme el tancament; per aquest motiu, els petits propietaris es veieren obligats a vendre les seves terres i a emigrar cap a les ciutats, on es convertiren en obrers de les noves fàbriques.[12]

La nova estructura de la propietat agrària permeté la introducció de noves tècniques de producció, que, en essència, foren:

El conreu continuat en solcs. La sembra en solcs, que ja es practicava des del 1700, amb la col·laboració de l'ús de l'arada triangular, reduí considerablement la mà d'obra i el nombre d'animals utilitzats, ja que feu possible que es remogués la terra amb més rapidesa i efectivitat. També l'ús de la sembradora de Jethro Tull fou molt innovador; consistia en un dipòsit ple de llavors, una reixa de ferro per obrir el solc i un rastell per empènyer la terra sobre el solc i cobrir la llavor. Aquest sistema permeté enterrar la llavor i amagar-la dels ocells i, a més a més, permetia que el blat creixés en fileres rectes.
Les noves rotacions de conreus, amb l'eliminació del guaret[13] i una relació més profitosa entre l'agricultura i la ramaderia. De manera progressiva s'anaren abandonant les antigues formes de rotació triennal de la terra i se substituí el sistema de guaret pel conreu de llegums i d'herbacis, un tipus de rotació de conreus anomenat sistema Norfolk i que amplià la quantitat de terres en explotació.
El conreu de llegums i d'herbàcies feia possible que es pogués disposar de farratge per alimentar el bestiar a l'hivern, i alhora, en portar-lo a pasturar als camps s'augmentava, amb els fems, la fertilitat del sòl. Aquestes transformacions agrícoles serviren per alimentar amb més quantitat i qualitat la creixent població dels centres industrials i augmentà el poder de compra de la població rural, que, d'aquesta manera, pogué adquirir productes industrials, i també feu possible el subministrament d'una bona part del capital i de la mà d'obra necessaris per engegar la industrialització.[14]
Noves tècniques, nous sistemes organitzatius i noves fonts d'energia

Màquina de vapor del tipus ideat per James Watt. El vapor d'aigua escalfada entrava en un cilindre de metall que contenia un èmbol. L'entrada de vapor pressionava l'èmbol cap amunt. Aquest moviment feia moure una barra que, al seu torn, accionava una roda dentada. Quan l'èmbol havia pujat i el vapor s'havia condensat, tornava a baixar. Amb aquest enginy, Watt contribuí de forma decisiva al desenvolupament de la màquina de vapor i convertí un projecte tecnològic en una manera viable i econòmica de produir energia.
Un dels factors que més contribuí al desenvolupament de la Revolució Industrial fou la iniciació d'un procés continu d'innovació tecnològica que tingué una aplicació directa en el millorament del procés productiu. L'aplicació àmplia i sistemàtica, com no s'havia produït en cap altre moment històric, dels avenços de la ciència i de la tecnologia industrial intensificaren i milloraren la producció industrial.

La troballa clau de la Revolució Industrial fou, sens dubte, la màquina de vapor, inventada ja l'any 1712 per Newcomen i que, el 1774, perfeccionà de manera substancial James Watt.[15] L'aplicació de la màquina de vapor a la indústria tèxtil representà l'aprofitament de noves fonts d'energia basades en el carbó que, gràcies a la inversió en massa de capitals, feu possible que es pogués substituir o complementar l'esforç humà. Un altre material fonamental fou el ferro, que, alhora, provocà la intensificació de les explotacions mineres, i que s'havia de tractar amb tècniques especials per al seu posterior aprofitament industrial.

La utilització combinada d'aquests tres elements (màquina de vapor, carbó i ferro) feu sorgir l'anomenat maquinisme: amb l'aplicació de la màquina de vapor perfeccionada i el desenvolupament de la indústria de la metal·lúrgia es construïren màquines per les mines, les indústries i el transport.

A més del canvi tècnic, aparegué una nova organització industrial. Abans, els fonaments del sistema econòmic eren la manufactura, el taller i els gremis; en canvi, l'època industrial representà el domini de l'organització fabril, amb l'ajuda de la maquinària i la producció a gran escala i en sèrie, amb amos i obrers. Sorgiren, doncs, a través d'un procés lent però ininterromput, les noves empreses industrials, amb característiques completament diferenciades de les indústries artesanals. El treballador, ara, restà completament desvinculat del producte del seu treball i les relacions entre treballadors i empresaris es despersonalitzaren.

El naixement de la indústria moderna: el tèxtil

Llançadora volant inventada el 1733
per John Kay
La manufactura del cotó nasqué i es desenvolupà de manera associada al comerç colonial, especialment en l'àmbit britànic. Fins al principi del segle xviii, els productes de cotó arribaren quasi exclusivament de l'Índia i foren comercialitzats per grans societats empresarials, com la poderosa Companyia Britànica de les Índies Orientals; aquestes companyies toparen amb l'oposició de les manufactures locals de la llana i la seda, que veien en el producte un perillós competidor. Cap a l'any 1700, aquests productors de llana i seda aconseguiren la prohibició de la importació de les indianes, nom amb què es coneixien aquests primers teixits de cotó. Amb aquesta llei es donà via lliure a la formació de manufactures d'indianes que importaven la primera matèria, al principi de les colònies de les Índies occidentals i, des del 1790, de les plantacions conreades per esclaus del sud dels Estats Units.


Model de spinning jenny de James Hargreaves, 1765. Exposada al museu de Wuppertal, Alemanya. Fou una de les primeres innovacions de la Revolució Industrial.
En els seus inicis, una bona part de la producció tèxtil s'orientà a cobrir les necessitats del mercat interior, assentant la base per una economia d'intercanvis generalitzada i incentivant la millora del sistema de transport interior. Tanmateix, ben aviat la vertadera font de recursos per al creixement industrial fou el mercat exterior. Aquest nou mercat no presentava problemes de competència i feia possible l'obtenció de beneficis molt elevats, fet que permeté implantar de manera generalitzada la mecanització de la indústria tèxtil i l'aparició d'invents revolucionaris. Les dates i les innovacions tècniques de la indústria tèxtil que tingueren un paper decisiu en aquest procés foren, principalment:

El 1733, quan John Kay construí un teler que teixia més ràpid gràcies a la llançadora volant.
El 1767, quan James Hargreaves inventà una màquina de filar manual, la spinning jenny.
El 1789, quan es construí el primer teler de ferro propulsat per una màquina de vapor.
El capital necessari per finançar les primeres indústries provenia tant dels beneficis de l'agricultura transformada en empresa capitalista com dels guanys del comerç ultramarí amb les colònies. Els beneficis s'invertiren en la construcció de drassanes i en les mateixes fàbriques tèxtils i metal·lúrgiques. En altres paraules, al principi la tecnologia de la indústria cotonera era tan simple que els capitals necessaris per posar-la en marxa foren relativament petits; en canvi, els beneficis eren tan elevats que permeteren que les empreses anessin creixent sense ajuts externs.

La siderúrgia
Als inicis dels avenços del tèxtil, les màquines eren de fusta, fins que Abraham Darby I (1732), per primera vegada, emprà el carbó de coc (hulla destil·lada dels seus elements suforosos) en un alt forn, cosa que donà el primer gran impuls a la indústria siderúrgica britànica. Tanmateix, calgué un segle perquè el carbó mineral substituís el vegetal definitivament, perquè, malgrat l'invent d'A. Darby, la indústria siderúrgica no feu un gran salt endavant fins al 1775, quan la màquina de vapor de Watt permeté d'utilitzar l'energia mecànica per la forja.

La demanda de ferro per la construcció de maquinària agrícola i industrial, de material de guerra i de la xarxa ferroviària constituí l'estímul per fer créixer aquesta indústria i propiciar-ne la millora tècnica. Dues innovacions augmentaren la capacitat productiva de la indústria del ferro: el procediment de pudelació, patentat per Henry Cort el 1783-1784, que millorava la qualitat del ferro quan es fonia, eliminant-ne el carboni i altres escòries, i el laminatge que permetia la transformació del ferro en barres. Aquestes tècniques es difongueren ràpidament i fixaren la localització de les indústries al costat de les carboneres: així sorgiren vertaderes regions on la mina i l'alt forn es confonien amb el paisatge. El carbó s'imposà perquè era més econòmic, més abundant i tenia més potència calorífica.

El 1740, un rellotger de Sheffield, Benjamin Huntsman, introduí ferro cimentat en un gresol refractari, que segellà i escalfà en un forn de foneria. Amb aquest procés aconseguí fabricar acer de millor qualitat, però les peces encara eren petites i tenien un alt cost econòmic.

El ferro es converteix en un element imprescindible per la fabricació de rails de les vies del ferrocarril, per les noves eines de l'agricultura i per màquines de qualsevol tipus. La producció de les foneries angleses entre 1750 i 1850 es multiplicà per 100. La siderúrgia fou el nou motor de creixement que rellevà el cotó pel que fa a produccions i a innovacions tècniques: el 1856 Henry Bessemer fabrica un convertidor, aparell que insufla aire al ferro fos per obtenir un acer més flexible. En qualsevol cas, els índexs de producció de ferro i acer assenyalen el nivell d'industrialització d'un Estat.

La millora dels transports i les societats financeres

Fotografia de la locomotora Rocket (coet) de Stephenson, la locomotora que el 1829 triomfà en el concurs per escollir la màquina a emprar en la línia Liverpool – Manchester. Aquesta locomotora tenia avenços com la caldera de tubs, més fàcil d'escalfar, i la sortida de vapor per la xemeneia, que activava el tir del foc. A partir d'aquell moment Stephenson es convertí en un gran constructor de línies fèrries.
La millora de les vies de comunicació fou fonamental per crear les condicions adequades que permetessin una fàcil circulació dels productes agrícoles i industrials. Calia crear i millorar la xarxa de carreteres, incrementar la navegació fluvial, construir canals i aplicar la màquina de vapor en el transport fluvial, marítim i terrestre.

El desenvolupament de la navegació de vapor constituí el factor principal de la transformació dels transports durant la primera fase de la Revolució Industrial. Des del final del segle xviii es vol aplicar el vapor a la navegació, però només a principis del segle xix s'obtenen els primers èxits: Robert Fulton, als EUA, l'any 1807, amb el Clermont, feu progressar la navegació fluvial, i H. Bell, a Anglaterra, l'any 1812, amb el Comet, feu el primer servei comercial amb un vaixell propulsat amb vapor. El 1819 un primer vaixell de vapor creuà l'oceà Atlàntic.

L'expansió ràpida del ferrocarril correspon a mitjans del segle xix. Tanmateix, començà al voltant de l'any 1814, quan George Stephenson construí la primera locomotora a vapor que circulava sobre rails.[16] Aquests intents culminaren amb la construcció del primer ferrocarril, de Liverpool a Manchester, que s'inaugurà l'any 1830. A partir de la dècada dels trenta el triomf del ferrocarril és evident, i es generalitza el seu ús. La primera locomotora significà un prodigi per l'estructura de la seva caldera i els seus procediments per avivar la combustió.

De retop, les necessitats del ferrocarril obriren una nova etapa de la Revolució Industrial vinculada a la indústria sidero-metal·lúrgica i a la necessitat de disposar de grans quantitats de ferro per la construcció de vies.

Aquestes noves necessitats serviren també per crear un mercat financer encara inexistent, que havia de permetre que es pogués disposar de grans quantitats de capitals, indispensables per la construcció del ferrocarril. Els grans beneficis obtinguts pels industrials anglesos del tèxtil i pels empresaris agrícoles pressionaven el mercat a la recerca d'inversions. Les possibilitats d'invertir en la indústria tèxtil i en la del ferro semblaven limitades. Els experiments de George Stephenson canalitzaren el diner disponible (aproximadament els beneficis d'un any) a la construcció de la xarxa de ferrocarril. En vint anys, els capitalistes aconseguiren vertebrar una xarxa fèrria i obtenir grans beneficis, i a més el ferrocarril permeté que l'agricultura obtingués més guanys perquè les regions van poder especialitzar-se en un únic producte.

Fou llavors quan es desenvolupà intensament el paper dels bancs, que començaren a créixer des del 1780, i de les societats financeres, que posaven en circulació els recursos necessaris per al desenvolupament industrial.

La Revolució Industrial britànica: conclusió
La Revolució Industrial fou, doncs, un fenomen molt ampli, complex i de conseqüències imprevisibles en el moment en què s'inicià; només es pot explicar si es té en compte la presència simultània de tota aquesta sèrie de canvis importants, canvis que, en definitiva, formaren part d'un mateix procés.

En resum, des de mitjans del segle xviii a la Gran Bretanya convergeixen simultàniament o successivament diversos fenòmens que inicien una transformació radical: creixement de la població; revolució agrícola amb capitals sobrants i disposats a ser invertits en la nova indústria; noves primeres matèries (cotó i ferro) i noves fonts d'energia per moure les màquines (carbó i vapor) de les indústries del tèxtil i de la siderúrgica; innovacions tècniques constants, en què les universitats escoceses d'Edimburg i Glasgow es converteixen en pioneres de les aplicacions pràctiques de la ciència; la construcció de la xarxa de ferrocarrils, que suscità les inversions de capitals i l'expansió de la indústria siderúrgica, permeté l'especialització agrícola regional i fomentà el comerç; i, finalment, els canvis productius, que van esperonar canvis financers i de moviments de capitals.

Efectes socials
En termes d'estructura social, la Revolució Industrial representà el triomf dels industrials i dels homes de negocis sobre la noblesa i l'aristocràcia. El sistema fabril consolidà, doncs, un accelerat procés de mutacions en el sistema econòmic i en l'estructura de la societat. Mentre el capitalisme, com sistema econòmic, s'imposava, la societat es polaritzava en dues classes socials: la burgesia i el proletariat. Els obrers trobaren feina a les fàbriques però, a canvi, havien de viure en unes condicions laborals pèssimes, amb llargues jornades laborals i un ritme de treball marcat per la cadència de les màquines. Tanmateix, les dures condicions laborals ja predominaven molt de temps abans que arribés la revolució industrial. En la societat preindustrial sovint les condicions laborals eren molt dures i les jornades laborals llargues.[17]


Manchester, Anglaterra ("Cottonopolis"), pintura del 1840. Mostra una ciutat plena de xemeneies de fàbriques. Fou la capital de la nova indústria tèxtil.
Concentració urbana
El sistema de fabril fou, en gran part, responsable de les modernes ciutats i de l'emigració a aquestes de nombroses famílies a la recerca de feina industrial. Mentre les formes de vida artesanal desapareixien, milers de treballadors es concentraven a les ciutats industrials a causa del fort augment de la demanda de mà d'obra, necessària per les fàbriques, i la mecanització de les tasques agrícoles. Les indústries de la ciutat de Manchester, anomenada "Cottonopolis" i que en aquella època fou la primera ciutat industrial del món, il·lustra indiscutiblement aquest fenomen. Barcelona, una altra ciutat industrial, passà dels 175.000 habitants, el 1850, als 535.000, el 1900.

El creixement urbà no fou només fruit del flux de camperols que arribà com a mà d'obra, sinó també de l'increment de la natalitat a causa de la millora de l'alimentació i de les condicions higièniques. Aquest fenomen canvià l'aspecte de les ciutats: s'enderrocaren les muralles i s'urbanitzaren noves zones, els anomenats eixamples, on s'utilitzaren nous materials de construcció, com el ferro i el formigó, que feu possible aixecar edificis més alts i confortables. A Barcelona, tiraren a terra les muralles i Ildefons Cerdà dissenyà l'Eixample, on s'instal·là la burgesia industrial.

Condicions de vida
La nova classe social obrera es veié sotmesa a unes condicions de treball que feien molt difícil la seva supervivència. A l'inici de la industrialització els obrers treballaven 12, 14 i 16 hores diàries a canvi d'un sou que era fixat de manera unilateral i arbitrària pel patró. Molt sovint, la situació higiènica i l'intens ritme de treball que existia a les empreses tèxtils i a les mines, provocaren malalties difícils de guarir.

L'Estat no donà cap protecció a la nova classe treballadora, ni tampoc establí cap mena de reglamentació laboral. Per tant, els obrers no tenien cap mena d'assegurança i podien ser acomiadats sense cap compensació ni atur. Inicialment, L'Estat només intervenia quan la llei i l'ordre estaven amenaçats, en cas de vaga o conflicte al carrer. Les primeres lleis que s'ocuparen de les condicions laborals foren promulgades pel Parlament britànic el 1802 i incidí especialment en la limitació de la jornada laboral dels nens, que es reduïa a 9 hores i s'imposava al patró l'obligació de donar-los instrucció. A mitjans del segle xix, la majoria dels governs dictaren les primeres legislacions obreres; per exemple, el 1843, a França es prohibí el treball dels menors de 8 anys.

El treball infantil i el de les dones s'havia generalitzat pel fet que cobraven salaris molt més baixos que els homes. Els infants tenien poques oportunitats de rebre algun tipus d'educació, i més aviat s'esperava que treballessis. Els empresaris podien pagar a un nen menys que a un adult tot i que la seva productivitat era comparable; a més no hi havia cap necessitat que el treballador tingués experiència en l'ús d'una màquina industrial.

Les condicions d'habitatge i d'alimentació eren molt dolentes; amb un nivell de vida molt baix els obrers industrials vivien amuntegats en nuclis suburbans amb unes pèssimes condicions d'habitatge: brutícia, contaminació, fum, i una manca generalitzada de serveis públics (clavegueram, aigua, neteja de carrers o sense espais oberts). Friedrich Engels descrigué les condicions d'habitatge com a deplorables on tota una família irlandesa s'amuntegava en un sol llit, amb cases de dues habitacions on vivien dues famílies o en soterranis humits d'un sol ambient on vivia més d'una família, de dotze a setze persones, i s'hi apilaven en una atmosfera pestilent.[18] A Barcelona les condicions no eren diferents: hi ha constància que a una casa petita del carrer de Sant Antoni s'hi allotjaven cent quinze persones. A més la impossibilitat de construir més habitatges ni dins ni fora de les muralles provocà l'acumulació d'una gran quantitat de persones, i això facilità la propagació d'epidèmies.[19]

Els baixos salaris no donaven per fer àpats gaire abundosos i amb poques proteïnes. Amb el que cobrava un obrer casat, afegint-hi el sou de la seva muller, una família treballadora amb dos fills només podia subsistir de manera miserable. L'atur forçós per malaltia o accident imprevist significava la paralització dels afers i la desatenció de les despeses del matrimoni.[20]

A Catalunya, els obrers s'alimentaven a base de pa, llegums (faves, cigrons o mongetes seques), oli d'oliva i patates. La proteïna bàsica provenia de l'arengada, la sardina seca o un tros de bacallà un cop per setmana, porc i les deixalles de l'escorxador. Per beure, aigua i vi, encara que l'aigua podia estar contaminada i era millor no consumir-ne, alhora que el bacallà i les arengades ressecaven la gola i induïa als treballadors a beure vi i aiguardent.[21]


El líder dels Luddites
gravat de 1813.
Primeres respostes obreres
Article principal: Moviment obrer
La industrialització ràpida eliminà molts treballadors d'ofici de les seves feines. A la indústria tèxtil molts teixidors es trobaren de cop i volta desocupats perquè no pogueren competir amb màquines que només exigien un treball relativament limitat i inexpert. Molts treballadors sense feina, teixidors i artesans, dirigiren la seva animositat contra les màquines que els havien pres les seves feines, que es concretà en la destrucció de fàbriques i de maquinària. Aquests atacants eren coneguts com a luddites, és a dir, seguidors de Ned Ludd. Els primers atacs del moviment luddite començaren l'any 1811; el moviment guanyà popularitat molt ràpidament, i el govern britànic aplicà mesures dràstiques per protegir la indústria.

A Barcelona, la tarda del 5 d'agost del 1835, obrers de diverses fàbriques de la ciutat anaren a El Vapor, la primera fàbrica tèxtil que incorporava màquines de vapor, i mataren tres tècnics estrangers i després calaren foc a l'edifici per destruir la maquinària. Vuit treballadors més resultaren greument ferits. Les autoritats, desbordades pels esdeveniments, detingueren quatre obrers que, semblava, havien participat en els aldarulls i els penjaren.[22] Així, doncs, els motius dels obrers, a Anglaterra o a Catalunya, foren els mateixos: la por que les innovacions tecnològiques els portés a l'atur i a la misèria.

Més enllà de la destrucció de màquines, les pèssimes condicions laborals i salarials foren una font permanent de conflictes que impulsaren les primeres formes d'organització i de lluita i, a la llarga, originaren una consciència obrera que definia noves formes econòmiques, socials i polítiques d'organització social. Les principals accions que dugueren a terme, per tal que les seves reclamacions fossin satisfetes, foren les vagues i les manifestacions.

El procés de formació de la classe obrera industrial comportà, doncs, l'aportació d'ideologies noves, de noves formes d'organització política i social i d'una conflictivitat que enfrontà obertament treballadors i capitalistes.

El dret dels treballadors d'associar-se en sindicats fou reconegut per primer cop a la Gran Bretanya el 1825. A Catalunya, el primer sindicat fou la Societat de Teixidors, que es constituí l'any 1840; però aviat fou il·legalitzat i els seus dirigents empresonats. A l'Estat espanyol no es reconeix el dret a vaga fins al 1902. Dos anys més tard, els sindicats aconseguiren que el diumenge fos declarat festiu. Fins a l'any 1919 no obtingueren la jornada laboral de vuit hores diàries, de dilluns a dissabte.


Claude Monet va realitzar diversos viatges a Londres entre 1899 i 1901, durant els quals va pintar vistes al Tàmesi i a les cases del Parlament que mostren el sol que lluitava per brillar en l'atmosfera carregada de fum de Londres.
Efectes ambientals de la Revolució Industrial
La demanda d'energia portà a la utilització intensiva del carbó mineral, amb l'increment de l'activitat minera i sobre tot de la combustió d'aquest. En les zones de concentració industrial i urbana hom feu habitual la contaminació atmosfèrica per fum i sutges i en algunes condicions més particulars el boirum.

La siderúrgia també va provocar l'expansió i multiplicació de les explotacions mineres.

Arran de la industrialització ha anat incrementant-se la concentració de diòxid de carboni a l'atmosfera, procès que ara comença a ser abordat per la majoria d'estats.

Difusió de la Revolució Industrial
Les dècades centrals del segle xix representaren l'extensió de la industrialització al continent europeu. França, Bèlgica, Alemanya, els Països Baixos i Suïssa foren els estats on primer es desenvolupà la industrialització. A la resta del continent, el procés fou molt desigual: els estats escandinaus i Àustria tot just iniciaven el procés; l'Europa oriental continuava en ple Antic Règim, llevat d'alguns nuclis industrials aïllats (Ucraïna, Moscou, Sant Petersburg o Polònia) i, finalment, els estats de l'Europa mediterrània patiren greus desigualtats entre el nord i el sud del país. Així, a Itàlia tan sols aparegueren indústries al nord, mentre el sud continuà endarrerit, i a l'Estat espanyol tan sols s'industrialitzà Catalunya, el País Basc i Astúries. La resta, especialment, Andalusia i Castella seguiren sent centres bàsicament agrícoles.[23]

Mentre Catalunya anava de cap vers la revolució industrial, al País Valencià no n'hi hagué tanta importància de la indústria i els recursos es canalitzen cap a l'agricultura d'exportació (vi i taronja), amb alguns indrets industrials a les zones on el rendiment de la terra era menor (Alcoi, Vall del Vinalopó). La represa industrial no es produirà fins a mitjan segle xx. A les Illes Balears les reduïdes dimensions del mercat local i la proximitat de la indústria del Principat impossibilitaren una industrialització pròpia que restà limitada a activitats molt concretes.[1] I la Catalunya Nord restà com una regió agrícola, pràcticament amb un monocultiu de vinya i fins de la dècada dels seixanta del segle passat quan inicià la diversificació de la seva estructura productiva (turisme i distribució productes agrícoles).[1]

Catalunya
Articles principals: Revolució Industrial a Catalunya i Història de la indústria cotonera a Catalunya

Francesc Cabana, qui ha analitzat la història dels industrials a Catalunya entre els segles XIX i començaments del XX
Malgrat la manca de matèries primeres, de fonts d'energia, d'un Imperi exterior que proporcionés un comerç de gran abast i d'una flota de vaixells pròpia, Catalunya realitzà la Revolució Industrial al mateix temps que Anglaterra. Les raons socials i econòmiques que facilitaren que Catalunya reeixís en la industrialització són variades. Francesc Cabana í Josep Fontana apunten les següents:[24][25]

Tradicionalment, Catalunya ha tingut tendència a viatjar cap al nord i sovint ha importat allò que semblava més útil.
L'activitat industrial catalana fou una actitud vital de tota una societat, encapçalada per industrials com Manuel Girona fundador del primer Banc de Barcelona, pels germans Bonaplata que instal·laren la primera indústria a vapor de la península Ibèrica, per la Junta de Comerç que creà escoles tècniques per suplir la manca d'universitats,[26] pels polítics que saberen pressionar per tal que s'eliminessin les traves comercials amb Amèrica, pels camperols que s'instal·laren filadores mecàniques a les seves cases, ... Catalunya, col·lectivament, es llençà a la modernitat.[27]
El capital s'alimentà de les fortunes amassades amb el comerç de l'aiguardent que servia per comprar esclaus a Guinea i cotó, cacau, tabac o sucre a Amèrica. Altres comerciants instal·laren empreses pròpies a Amèrica, i molt especialment a Cuba; aquests empresaris injectaren capitals suficients al país per endegar la industrialització, invertint en maquinària nova, en comprar matèries primeres, en obrir fàbriques i en comercialitzar amb els països capdavanters de la industrialització.
Copiaren el model de revolució anglès malgrat que les condicions de partida no eren les mateixes. Així, s'havia de comprar el cotó a Geòrgia o Alabama, descarregar-lo al port de Barcelona, enfilar en mules el riu Llobregat fins a Berga i rodalia. Un cop filades es convertien en fusos i tornaven a les ciutats pel tissatge. En alguns casos, els catalans feren aportacions significatives a la Revolució Industrial; seria el cas de Ramon Farguell, Jacint Barrau i Ferran Casablancas.

Filadora maixerina o berguedana, dissenyada pel fuster de Berga, Ramon Farguell, dit el Maixerí, cap al 1789, amb la que un sol filador podia filar fins a 130 fusos. Al Museu de la Ciència i de la Tècnica de Catalunya, Terrassa.
Segle XVIII. Les fàbriques d'indianes i la Junta de Comerç
Article principal: Renaixença econòmica
Els orígens de la industrialització catalana cal cercar-los al segle xviii quan, finalment, s'autoritzà el lliure comerç de Catalunya amb Amèrica, fet que augmentà la producció de la manufactura de la llanera, del ferro i del paper; base de l'activitat comercial i d'un nou tipus d'indústria: la fàbrica d'indianes, dedicada a l'estampació de teixits lleugers. Tanmateix, com en el cas anglès, fou la producció del cotó la que donà l'impuls modernitzador:

«	Catalunya políticament enfonsada, personalment desfeta, serà alçapremada i refeta pel treball. Les fàbriques es multipliquen. El 1746 no es fabricava a Barcelona ni una sola vara de teixit de cotó. Aquell any Joan Pau Canals, després baró de Vall-Roja, estableix la primera fàbrica d'estampats d'indianes; el 1767, a Barcelona, solament, ja en funcionaven vint; el 1779, després de la pragmàtica proteccionista de 1771, en funcionaven vint-i-cinc, més nou de teixits de llana amb 3.000 obrers el 1792 la indústria cotonera n'ocupava a Catalunya 80.000. Les indústries del cuiro eren també pròsperes, i vers la fi del segle xviii, Catalunya arribava a exportar a la resta d'Espanya i a les Índies 700.000 parells de sabates cada any. Mantenien una certa reputació les fàbriques de vidres de Barcelona, Mataró i Palma. Era important la fabricació d'aiguardents.[28]	»
Catalunya no només produïa, sinó que innovava. El 1760 es creà la Junta de Comerç de Barcelona, autoritzada per Carles III. Tres anys després la Junta fou constituïda definitivament, i la seva tasca consistí a abraçar els tres rams de l'activitat industrial, agrícola i mercantil. I no sols es preocupà del comerç amb Amèrica, sinó també del comerç amb el Llevant; creà o amplià escoles com la de Nobles Arts, impulsà investigacions erudites d'alta volada, sostingué institucions de beneficència, estimulà l'adaptació d'invents a la indústria catalana, etc. Fou un dels principals artífexs del ressorgiment de Catalunya.[29]

Durant el segle xviii es concatenaren altres factors que, tots junts, feren possible la Revolució Industrial de Catalunya:

Es produí un important increment de la població, especialment a les comarques costaneres.[30]
Catalunya experimentà un important augment de la producció agrària, particularment en la producció de vins, a causa de millores en les tècniques i l'especialització en el conreu de la vinya i la indústria de les destil·leries.
El comerç interior i exterior dels productes agrícoles aportà el capital necessari per estimular la demanda de teixits de llana i cotó; és a dir, la comercialització dels productes agraris produí uns beneficis que es reinvertiren en les noves fàbriques industrials.
Finalment, al llarg del segle xviii, les fàbriques d'indianes desenvoluparen la mecanització de la indústria tèxtil. Així, les primeres màquines, encara manuals, s'importaren d'Anglaterra, però aviat s'assolí la capacitat d'innovar: el 1790 el fuster de Berga, Ramon Farguell, revoluciona els processos de filat amb la creació de la maixerina o berguedana, una màquina que convertí el Berguedà en un dels principals centres cotoners del país i preparà el camí cap a la màquina de vapor.

La Colònia Vidal, a Puig-reig, ha conservat tot el seu patrimoni industrial dels inicis de la Revolució Industrial. La colònia constava d'un complex fabril dedicat al filat i al teixit del cotó, i una zona residencial on vivien els obrers amb tots els serveis bàsics (botigues, safareig, església, farmàcia i escola). A la fotografia, en primer terme, s'observa el canal per aprofitar la força de l'aigua.
Segle xix. Fàbriques i colònies industrials
Vegeu també: Colònia industrial
L'arrencada definitiva en el tèxtil esdevingué a partir de la tercera dècada del segle xix. L'any 1832 s'instal·là a Barcelona la primera fàbrica de tot l'Estat espanyol que emprà la màquina de vapor per moure les màquines de teixir i filar: El Vapor dels germans Bonaplata. La Igualadina Cotonera, també anomenada Vapor vell es construí a Igualada entre 1841 i 1842 i fou un dels principals centres manufacturers de fil i teixits de cotó. Entre 1844 i 1848, la família Güell construí un altre vapor, El Vapor Vell, a Sants. A partir de 1844 es fundaren altres vapors a diverses ciutats com, per exemple, El Vapor Nou –una fàbrica que pertanyia a la societat de l'Espanya Industrial fundada a Sants l'any 1847–, o La Fabril Cotonera a Reus. A més, empreses de petites i mitjanes dimensions, juntament amb treballadors que realitzen tasques industrials en el mateix domicili, foren els protagonistes que integraren el procés de fabricació tèxtil del país. El segle xix es caracteritzà per la febre d'or i la industrialització del país.

Aquests importants centres fabrils toparen amb la manca de matèries primeres com el ferro i el carbó, que s'havien d'importar i que, de retruc, impedí el desenvolupament d'una indústria siderúrgica important; i també es trobà amb la manca de mercats perquè, d'una banda, el mercat estatal tenia un poder adquisitiu molt baix i, de l'altra, la independència d'Amèrica havia comportat la pèrdua del comerç colonial.[31] Malgrat aquests problemes, els empresaris innovaren. Així, la manca de carbó esperonà als empresaris a cercar una energia alternativa com fou l'aprofitament de la força de l'aigua. El mecanisme s'aconseguia mitjançant la construcció de canals i rescloses per conduir l'aigua dels rius i amb la incorporació d'una turbina a la roda hidràulica per multiplicar-ne la potència i ajustar l'entrada d'aigua a un rendiment constant. Per aquest motiu, a la vora dels rius Llobregat, Ter, el Fluvià i els seus afluents s'instal·laren fàbriques, especialment les de filats, mentre les de teixits es concentraven a Barcelona, Manresa, Igualada, Vilanova, Sabadell, Terrassa, Reus, Salt de Girona i diverses poblacions del Maresme. Foren els "passadissos industrials catalans", artèries puixants de circulació econòmica de Catalunya, impel·lits pel port de Barcelona.[32]

En síntesi, el procés d'industrialització català va tenir unes característiques que el vincularen a les economies més avançades.[33]

La resta del continent europeu

Indústria a Ilmenau (Turíngia)
(dibuix de Carl-August-Schacht de 1860).
Diversos estats assajaren la innovació tecnològica i la producció a gran escala:[34]

A França la revolució industrial s'interrompé a causa de la Revolució Francesa i de les Guerres Napoleòniques, que de retruc causà unes taxes de natalitat baixes i l'envelliment de la població. Tanmateix, França es convertí en una de les potències industrials gràcies als teixits i la siderúrgia. La revolució industrial es consolidà a partir de 1850 a causa de les inversions en la xarxa ferroviària. El model d'industrialització de França es fonamentà en el seu propi mercat rural.
Bèlgica s'industrialitzà de manera notable a partir de la separació del Regne Unit dels Països Baixos, fet que denota la importància de tenir una política estatal dirigida a la industrialització. L'any 1835 es construí el primer ferrocarril i el 1847 s'establí la primera línia telegràfica entre Brussel·les i Anvers.
A l'àrea germànica la Revolució Industrial fou més complexa perquè Alemanya no quedà unida fins al 1871. En conseqüència, hi havia diferents mercats, models polítics, situacions socials i possibilitats econòmiques. La zona del Ruhr seguí el model britànic, amb l'explotació de mines i siderúrgia com a sectors claus, amb capitals francesos i patents i tècnics anglesos. A la zona oriental, en canvi, la industrialització no va eliminar l'agricultura. A tot el territori, l'increment demogràfic serví d'estímul i la xarxa ferroviària jugà el paper de motor perquè augmentà la producció de ferro, acer i carbó.
A l'Imperi Austrohongarès, la regió de Bohèmia i Silèsia, rica en carbó, es convertí en el centre industrial proveïdor del mercat de Viena, mentre Hongria es mantingué com un estat agrícola i subministrador de primeres matèries.
Rússia començà la industrialització quan altres estats ja iniciaven la segona revolució industrial. El procés rus es caracteritzà per la intervenció estatal, poca presència d'empresaris, un mercat feble i el paper fonamental del ferrocarril. Les importacions de béns d'equip i maquinària ferroviària exigiren una gran quantitat d'exportacions i de deutes, fet que obligà a vendre cereals. Així, l'entrada de productes industrials s'equilibrava amb la contracció del consum de béns agrícoles que anaven a l'exportació. Ras i curt, l'equilibri de la balança de pagaments i la industrialització del país s'aconseguí amb el sacrifici i l'austeritat obligada dels pagesos. A més de la xarxa del ferrocarril, es desenvolupà la indústria tèxtil, la del metall (amb el descobriment de ferro i carbó a Crimea i al mar d'Azov) i la del petroli (amb les troballes de petroli a Bakú). Al final del segle xix Rússia és el primer productor mundial de petroli.
Estats Units i Japó

Refineria de la Standard Oil,
a Cleveland, Ohio, el 1899.
Finalment, Estats Units, Canadà i Japó s'industrialitzaren a la segona meitat del segle xix.

Els Estats Units es trobà amb tres obstacles: un domini econòmic de l'antiga metròpoli, la manca de mà d'obra, i l'absència de vies de comunicació. L'impuls decisiu a la industrialització americana foren el seu talent inventiu[35] i la immigració europea. La industrialització començà a l'Est i el ferrocarril hi tingué un paper decisiu en l'expansió cap a l'Oest.

Al Japó, la industrialització d'un país, tradicionalment agrari, es convertí en una aspiració del govern de l'Era Meiji. El govern dirigí els seus esforços en diverses direccions:

creà d'indústries estratègiques, com la d'armament, a Tòquio i Osaka,
donà prioritat al transport marítim perquè, en un país de muntanyes i moltes illes, el ferrocarril era car, i
fomentà la indústria pesant, les mines i el tèxtil de llana i seda.
El creixement econòmic es basà en un creixement demogràfic notable; el Japó tenia 37 milions d'habitants el 1880 i el 1914 assolia els 50 milions. Els salaris eren baixos, fet que permeté l'acumulació de capital. L'Estat donà suport a totes les iniciatives industrials i els empresaris tingueren una forta tendència a la innovació. En pocs anys aparegué la concentració industrial i financera, fet que denota que el Japó fusionà la primera i la segona revolució industrial en una de sola. Nota essencial de la industrialització japonesa és el procés d'imitació d'Occident, ja que els japonesos s'esforçaren a estudiar la navegació anglesa, els mètodes administratius francesos, l'art militar i la medicina d'Alemanya i els mètodes comercials dels Estats Units. Aviat, per la seva capacitat d'observació, foren científics japonesos els qui pogueren aportar innovacions i descobriments en diferents camps com la medicina, la física, les matemàtiques, la biologia, o en armaments.[36]

La nova societat industrial

Portada de La riquesa de les nacions
d'Adam Smith (edició de 1776).
El liberalisme i la industrialització
Article principal: Liberalisme
Al darrer terç del segle xviii, el model teòric i ideològic que sustentà la nova estructura productiva i social fou acomplerta per un grup de teòrics, entre els quals destaquen Adam Smith, David Ricardo i Thomas Robert Maltus.

El 1776, Adam Smith, en la seva obra La riquesa de les nacions, preconitzà la presència d'un estat que havia d'assegurar, d'una part, les seves prerrogatives i, de l'altra, havia de posseir funcions tutelars; no es tracta, doncs, d'un estat de mínims. Adam Smith parlà també de la divisió del treball, font d'eficiència i de destresa i, per tant, d'una major productivitat. La divisió del treball és sinònima d'especialització i d'interdependència entre els agents econòmics i, també, és un factor de generalització del mercat.

Aquest liberalisme és, doncs, en l'origen de la generalització del mercat, que ja abans existia però d'una manera marginal; i fou un factor decisiu en el procés d'industrialització. Karl Polanyi[37] estimà que el mercat havia funcionat de manera autoregulada, és a dir, sense intervenció de l'Estat, des de 1844, data en què es consagrà el lliure mercat de la mà d'obra, fins a 1929, quan la crisi econòmica obligà l'Estat a institucionalitzar el mercat.

Adam Smith indicà els principis del liberalisme econòmic:

el mercat s'autoregula per la llei de l'oferta i la demanda;
els interessos de les empreses individuals s'equilibren entre elles i així aconsegueixen els costos més baixos;
i qualsevol intervenció estatal dificulta l'activitat econòmica.
Smith teoritzà sobre un capitalisme de lliure concurrència fonamentat en el fet que cada individu ha de posar tot el seu esforç a cercar el mitjà més oportú d'emprar, amb un avantatge més gran, el capital que pot disposar. Allò que indiscutiblement es proposa és el seu propi interès, no pas el de la societat en comú; i aquests mateixos esforços cap al seu propi benefici l'inclinen a preferir el que és més útil a la societat. És el principi de la mà invisible, metàfora que vol descriure el mecanisme pel qual un individu que pretén obtenir un benefici personal i que posa el seu esforç en aconseguir-ho, acaba estimulant l'economia de la seva comunitat; i amb aquesta acció, també acaba millorant el nivell de benestar d'aquesta, sense que això formés part de les seves pretensions inicials.[38]


Barricade de la rue Soufflot de Vernet.
Revolta popular a París el febrer de 1848.
Els orígens del moviment obrer
Article principal: Socialisme
Des de la fi del segle xviii fins a les primeres dècades del segle xix foren freqüents els conflictes salarials i les primeres vagues obreres; es desenvolupà una reacció antimaquinista generalitzada per part dels obrers, que consideraven que la màquina els prenia llocs de treball; i començaren a aparèixer els primers nuclis sindicals o societats d'ajuda mútua entre els obrers d'una mateixa localitat o d'una mateixa empresa. Tanmateix, les organitzacions obreres, com a força política independent, no aparegueren fins a les revolucions europees de 1848.

Contribuïren a l'expansió organitzada del moviment obrer la difusió de les primeres idees socialistes, que en els inicis posseïa un marcat caire utòpic; per això se l'anomena socialisme utòpic. Així, gal·lès Robert Owen (1771-1858) creia que els problemes socials dels obrers es resoldrien amb la formació d'associacions de productors i de cooperatives obreres. Charles Fourier (1772-1837), francès, imaginà un estat societari ideal que havia de funcionar mitjançant associacions comunitàries domesticoagrícoles. Louis Blanc (1811-1882) propugnà un sistema d'autogestió obrera del treball a través de la construcció d'empreses socials. Finalment, Saint-Simon (1760-1825) donà importància a l'organització de la producció.

Marx i la història
La societat capitalista va generar una nova classe social – la classe obrera-, una nova ideologia i un nou tipus de conflictes. Una de les ideologies va ésser el marxisme. L'any 1848, Karl Marx i Friedrich Engels van publicar el Manifest del Partit Comunista, on exposen la seva idea –molt simplificada, per exemple, en comparació amb el 18 de Brumari de Marx- sobre l'evolució de la història, amb els següents termes: La història de tota la societat fins ara és la història de lluites de classes. Home lliure i esclau, patrici i plebeu, senyor i vassall, amo i fadrí, en una paraula, opressors i oprimits, han estat en un antagonisme constant, han sostingut una lluita ininterrompuda, adés dissimulada, adés franca, una lluita que acabava cada vegada amb una transformació revolucionària de tota la societat o amb la destrucció comuna de les classes en lluita. (...) La moderna societat burgesa, sorgida de la destrucció de la societat feudal, no ha abolit els antagonismes de classes. No ha fet sinó establir, en lloc de les velles classes, unes de noves, noves condicions d'opressió, noves formes de lluita. La nostra època –l'època de la burgesia- es caracteritza, però, pel fet d'haver simplificat els antagonismes de classe. Com més va la societat es divideix més en dos grans camps enemics, en dues grans classes directament oposades l'una a l'altra: burgesia i proletariat.

Les revolucions de 1848 modificaren sensiblement aquesta situació i posaren en relleu la necessitat d'una organització obrera a escala mundial que agrupava totes les agrupacions sindicals i sociopolítiques ja existents; alhora crearen les bases per superar les idees utòpiques, que progressivament deixaren pas a les noves idees socialistes i anarquistes.

Karl Marx (1818-1883) i Friedrich Engels (1820-1895) foren els fundadors del marxisme o socialisme científic. Per al marxisme el nou model econòmic es fonamenta en la propietat privada dels mitjans de producció i dels béns produïts. És a dir, és un sistema d'empresa privada en què la propietat és patrimoni d'una classe social, la burgesia, mentre la majoria de la població –el proletariat o classe treballadora– no té accés a aquesta propietat i només disposa de la seva pròpia força de treball que ven a canvi d'un salari. La història de la humanitat és una lluita permanent entre les classes opressores i les oprimides, conflicte o lluita de classes que ha existit al llarg de tota la història. En la societat capitalista aquesta lluita es desenvolupava entre burgesos i proletaris, i només podria culminar amb el triomf del proletariat. La victòria obrera permetria la formació d'un estat obrer -la dictadura del proletariat-, que aniria autodissolent-se fins a arribar a formar una societat sense classes ni Estat, és a dir, esdevindria una societat comunista.[39]

Contraposat al marxisme, aparegué l'anarquisme, que atacà tota forma d'Estat i d'autoritat, com a origen de les desigualtats i injustícies socials. Pierre-Joseph Proudhon (1809-1865) proposà com una alternativa a l'Estat l'existència d'una federació de petits grups socials de productors. La seva afirmació, "la propietat privada és un robatori", arribà a ser molt popular, així com les seves crítiques a l'Estat i a les organitzacions polítiques. Mikhail Bakunin (1814-1876) sistematitzà més clarament les idees anarquistes; s'oposà a Carles Marx i elaborà un projecte de societat nova que es fonamentava en la lliure adhesió dels individus, i en el repartiment equitatiu de les riqueses en funció de les necessitats de cadascú.

Marxisme i anarquisme configuraren la construcció del moviment obrer internacional. La Primera Internacional –o Associació Internacional de Treballadors– fou fundada a Londres el 1864 sota un programa marxista. Les contínues disputes que s'originaren entre els sectors marxistes, proudhonians i sindicalistes desembocà en la seva dissolució, el 1876.

L'any 1891, els sectors marxistes constituïren a París la Segona Internacional que pretenia ser el gran Parlament obrer europeu. A les portes de la Primera Guerra Mundial agrupà 3,3 milions d'afiliats i tingué representació en diversos parlaments europeus. L'esclat de la primera guerra mundial (1914) paralitzà la seva activitat, mentre que la revolució russa configurà la segona gran divisió del moviment obrer, car els qui donaren suport a la revolució van abandonar els partits socialistes i van crear els partits comunistes.

Als inicis del segle xx, la classe obrera experimentà notables canvis:

més nombrosa i amb més formació política i intel·lectual, posseí poderosos sindicats obrers i partits polítics;
passà per l'experiència de nombroses lluites i enfrontaments amb el poder;
acumulà experiència en el poder, experiència que assolí durant la insurrecció obrera de la Comuna de París (1871);
aconseguí que els Estats liberals burgesos, a través dels respectius governs i parlaments, aprovessin una legislació social, que millorà substancialment les males condicions de vida i de treball preexistents.
Saint-Simon
Saint-Simon
 
Robert Owen
Robert Owen
 
Charles Fourier
Charles Fourier
 
Ildefons Cerdà
Ildefons Cerdà
 
Pierre-Joseph Proudhon
Pierre-Joseph Proudhon
 
Louis Blanc
Louis Blanc
 
Karl Marx
Karl Marx
 
Friedrich Engels
Friedrich Engels
La segona revolució industrial (1870-1914)
Article principal: Segona revolució industrial

Vapor Aymerich, Amat i Jover, seu del Museu Nacional de la Ciència i de la Tècnica de Catalunya, a Terrassa. Antiga fàbrica tèxtil llanera construïda entre el 1907 i 1909.

Coberta de "volta catalana" al sostre del Museu de la Ciència i la Tècnica de Catalunya (Terrassa)
L'època que va des del final del segle xix fins a la Primera Guerra Mundial es coneix com a segona revolució industrial, i es caracteritza pel gran progrés científic i tècnic, per l'aparició dels sectors elèctric i químic, la concentració empresarial i la consolidació del sistema capitalista. En aquesta nova fase d'industrialització els Estats Units d'Amèrica foren l'estat capdavanter, mentre que Catalunya va desplegar les indústries de l'electricitat, de la construcció i metal·lúrgica que es veieren afavorides per la repatriació de capitals provinents de les colònies i per l'exportació de productes vitícoles.

A manera de síntesi, els nous sectors i les principals innovacions foren:

En el sector energètic, la segona revolució industrial, es caracteritzà per la descoberta de noves fonts d'energia. D'una banda, el petroli, que es començà a explotar el 1859 als EUA, i del qual s'obtenia gasolina i gasoil, pels motors de combustió interna i per l'automoció; de l'altra, l'electricitat, que es començà a utilitzar, entre altres llocs, en les indústries, en l'enllumenat públic i en les comunicacions. La indústria química es desenvolupà a mitjans del segle xix i feu possible la producció de nous materials com explosius, fertilitzants i tints.
Diversos indicadors de l'alt nivell tecnològic assolit per la indústria foren els nous aliatges i noves tècniques per aconseguir metalls més purs, que contribuïren al desenvolupament de la indústria siderometal·lúrgica. S'arribà a produir acer més barat i més pur, a generar acer inoxidable i a utilitzar l'alumini.
En els transports, s'estengué la xarxa de vies fèrries que feren possible una ràpida distribució de les primeres matèries i dels béns produïts, alhora que contribuïren a obrir nous mercats, cada vegada més llunyans. Els antics clípers, els vaixells ràpids de vela usats per al transport de béns colonials, foren substituïts per vaixells de vapor, mentre l'obertura dels canals de Suez i de Panamà aconseguiren que el comerç marítim fou molt més ràpid.
Al llarg del segle xx, altres invents com la càmera fotogràfica, la màquina d'escriure, el telègraf, el telèfon o l'automòbil, arribaren a ser accessibles a molts usuaris i contribuïren a consolidar la percepció de viure en una nova època.
Aquest alt nivell tecnològic assolit estimulà un gran augment de la producció industrial i un ràpid procés de concentració empresarial que va menar a la creació de monopolis, trust o càrtel. Paral·lelament es produí una concentració bancària, ja que els bancs passaren a monopolitzar el capital monetari. Les conseqüències del procés de concentració industrial i bancari modificaren el capitalisme de lliure competència, generaren un increment dels beneficis que, de retruc, representaren la progressiva internacionalització del capitalisme. D'aquesta manera, s'inicià un moviment que cercava nous mercats on poder invertir capitals i productes manufacturats i d'on poder extreure primeres matèries. Aquest fenomen produí una onada colonitzadora centrada fonamentalment en els continents africà i asiàtic.

La tercera revolució industrial (1960 -)
Article principal: Tercera revolució industrial
La tercera revolució industrial, també coneguda com a revolució digital va suposar l'adopció de dispositius digitals enlloc de dispositius analògics i mecànics. És també quan apareixen els primers robots industrials, màquines de control numèric, etc.[40] Amb la generalització d'Internet, apareix la digitalització de processos industrials i la comunicació digital entre empreses. També apareix la globalització fent un mercat global comú entre països.[41]

La quarta revolució industrial
Article principal: Indústria 4.0
La quarta revolució industrial correspon a una nova manera d'organitzar els mitjans de producció gràcies a les noves tecnologies per obtenir les esmentades fàbriques intel·ligents (smart factories), capaces d'adaptar-se a les necessitats del moment.[42]

Felip VI d'Espanya, de naixement Felip de Borbó i Grècia (Madrid, 30 de gener de 1968)[1] és l'actual rei d'Espanya, títol pel qual ostenta els càrrecs de cap d'Estat i capità general de les Forces Armades.[2] Fou proclamat davant de les Corts Generals el 19 de juny del 2014 després de fer-se efectiva l'abdicació del seu pare.[3] Seguint la numeració dels reis d'Aragó li correspondria el nom de Felip V d'Aragó.

És el tercer fill del matrimoni format per Joan Carles I de Borbó i Sofia de Grècia.[1] Està casat amb Letícia Ortiz,[2] reina consort, amb qui té dues filles, Elionor de Borbó –princesa d'Astúries– i Sofia de Borbó.

Biografia
Fou batejat amb els noms de Felip Joan Pau Alfons de Tots els Sants de Borbó i Grècia. Va iniciar els seus estudis el setembre de 1973 al Col·legi de Santa María de los Rosales de Madrid, allà cursaria tot la seva educació obligatòria i el batxillerat.[4]

El 22 de novembre de 1975 esdevenia oficialment hereu a la Corona amb la proclamació del seu pare com a rei, fet totalment oficialitzat amb l'obtenció del títol de Príncep d'Astúries i els altres lligats a l'hereu espanyol el 22 de gener de 1977.[4]

El 3 de maig de 1981 és condecorat amb el collar de l'Orde del Toisó d'Or i el 3 d'octubre del mateix any fa el seu primer discurs oficial durant el lliurament dels Premis Príncep d'Astúries a Oviedo, que havien estat creats l'any anterior. De setembre de 1984 a juny de 1985 va realitzar un curs preuniversitari en el Lakefield College School, a Canadà. El 30 de gener de 1986 compleix la majoria d'edat i jura la Constitució davant els membres de les Corts.[4] L'11 d'octubre de 1985 va jurar bandera com a cadet de l'Acadèmia General Militar de Saragossa, on va rebre formació militar fins al juliol de 1988, per després continuar-los a l'Escola Naval Militar de Marín i l'Acadèmia General de l'Aire de San Javier.[4]

Inicia els seus estudis de Dret a la Universidad Autónoma de Madrid el 1988 i es llicencia el 1993.[4] Aquell any inicia un màster en Relacions Internacionals per l'Edmund Whool of Foreign Service de la Universitat de Georgetown, el qual finalitza el 1995.[4]

Va ser membre de l'equip olímpic de vela espanyol als Jocs Olímpics de Barcelona 1992, en la inauguració dels quals desfilà com a banderer de la selecció espanyola.[1]

El 22 de maig de 2004 es va casar amb la periodista asturiana Letizia Ortiz Rocasolano, amb la qual ha tingut dues filles: el 31 d'octubre de 2005 la princesa Elionor i el 29 d'abril de 2007 la Infanta Sofia.

En néixer ostentava la dignitat d'Infant d'Espanya i des del 22 de gener de 1977 els títols de Príncep de Girona, Príncep d'Astúries, Príncep de Viana i els altres títols històrics dels primogènits dels diferents regnes hispànics (duc de Montblanc, comte de Cervera i senyor de Balaguer), amb el tractament d'Altesa Reial. El 30 de gener de 1986, en fer divuit anys, va jurar fidelitat a la Constitució i al Rei, davant les Corts Generals.

El 2 de juny de 2014, el seu pare anuncià la seva intenció d'abdicar la corona en Felip, qui va ser proclamat.[n. 1] rei com Felip VI (segons la numeració de la Corona d'Aragó seria Felip V),[4] el 19 de juny després que el Consell de Ministres va regular d'urgència la llei orgànica d'abdicació.[5]

Ús dels títols d'hereu

El Príncep Felip i Vicente Álvarez Areces
El príncep Felip ostentà des del 21 de gener de 1977 els títols tradicionals vinculats a l'hereu de la corona, com afirma el Reial Decret de nomenament (RD 54/1977, BOE del 22 de gener de 1977), on només consta el de Príncep d'Astúries i la fórmula «i altres títols vinculats tradicionalment al successor de la Corona d´Espanya». Altrament, durant el seu període com a príncep, va utilitzar els altres títols, alguns dels quals no es feien servir oficialment des de feia segles. Pel que fa al títol de Príncep de Viana, vinculat a l'antic regne de Navarra, el va ostentar normalment durant les seves visites a la comunitat foral, on presidia els Premis Príncep de Viana.[6]

Pel que fa als títols de l'antiga Corona d'Aragó, en resposta a una invitació del president de la Generalitat de Catalunya, Jordi Pujol el 21 d'abril de 1990, Felip va realitzar una vista oficial a Catalunya, on va visitar les ciutats de Girona, Cervera i Balaguer, i on utilitzà els títols vinculats a cada localitat.

El príncep de Girona va visitar l'Ajuntament de Girona, i davant del ple, presidit per l'alcalde, Joaquim Nadal, i el president de la Generalitat, va elogiar la tradició pactista de Catalunya perquè «és la llibertat amb responsabilitat» i «una de les nostres fonts jurídiques, socials i humanes més exemplars per establir un clima de convivència». També va visitar la Universitat de Girona, el Monestir de Montserrat i el Parlament de Catalunya, on va afirmar que «Catalunya és el que els catalans volen que sigui».

El 22 d'abril visità Cervera, on va ser rebut amb les salves d'honor dels trabucaires de Solsona a la plaça de la universitat, i on visità l'ajuntament, en presència de l'alcalde de Cervera, Joan Salat, va dirigir-se als catalans dient que «no només no heu de renunciar a les vostres peculiaritats, a aquesta nacionalitat catalana que tant estimeu i estimem tots, sinó que també entre tots l'hem d'enfortir». El mateix dia visità també Balaguer, i en el seu ajuntament també va pronunciar un discurs en presència de l'alcalde, Miquel Aguilà, en el qual va elogiar la tradició catalana que «combina l'arrelament amb l'universalisme», en referència a l'expansió mediterrània medieval.

No visità aleshores la ciutat de Montblanc, a causa d'una polèmica local, que la va impossibilitar. Realitzaria la visita de rigor el 1996, acompanyat per l'alcalde, Andreu Mayayo, va assistir a una missa oficiada per l'arquebisbe de Tarragona, Ramon Torrella, i també va visitar el Reial Monestir de Santa Maria de Poblet, on va contemplar les tombes reials.[7]

Regnat
Reis d'Espanya
Borbons absolutistes
Família Bonaparte
Borbons constitucionals
Casal de Savoia
Primera República
Restauració borbònica
Segona República
Dictadura franquista
Segona Restauració Borbònica
El 19 de juny de 2014 va ser proclamat rei davant de les Corts Generals, amb el nom de Felipe VI,[8] en una cerimònia laica celebrada al Congrés dels Diputats de Madrid, on va jurar la Constitució amb presència de les màximes autoritats polítiques i institucionals del país. Després va anar en comitiva pels carrers de la capital espanyola fins al Palau Reial de Madrid, on va celebrar una recepció oficial.[5] En el discurs d'inauguració del seu regnat va abordar diferents temes sensibles que en el moment de la proclamació estaven a l'ordre del dia. El principal fou respondre al procés independentista català. Així, tot adreçant-se als diputats, va expressar que "la unitat no vol dir uniformitat", deixant clar doncs que a Espanya hi ha diferents "pobles" als quals "s'ha de respectar" i que tenen llengües pròpies que, a més, "s'han de promoure".[9] En aquest sentit, va remarcar que Espanya és un país que històricament ha estat i segueix estant divers i que això és el que fa la força i unitat. Tanmateix, parlava d'Espanya com si fos una nació, passant per alt l'article 2 del títol preliminar que "reconeix i garanteix el dret a l'autonomia de les nacionalitats i de les regions"[10] que integren Espanya.

El president de la Generalitat de Catalunya va qualificar el discurs de "res de nou",[11] a més de no haver aplaudit, juntament amb el lehendakari Urkullu, en la clausura final. El president Mas, de fet, va argumentar que s'hagués esperat que el rei hagués parlat de les nacions que componen l'estat espanyol i no de "la nació" tal com ho va fer. En aquest sentit, la premsa mateixa es feia ressò de les dues paraules[12] en gallec, castellà, català i basc que va pronunciar Felip VI al final del discurs "muchas gracias, moltes gràcies, eskerrik asko, moitas grazas",[13] que va qualificar de minses i pobres davant l'expectativa d'un discurs proporcionalment pronunciat en les diverses llengües de l'estat espanyol. Felip VI també va fer referència a l'escàndol de corrupció que envolta la seva família, com el cas Nóos, responent que assumia el paper d'una "monarquia renovada" i adaptada als nous temps, que ha d'escoltar la ciutadania. Durant la cerimònia es varen detenir manifestants que en paral·lel es manifestaven al carrer per la celebració d'un referèndum sobre la continuïtat de la monarquia i, per consegüent, la substitució d'aquesta per una república.[14] De fet, el dia abans es va anunciar que tot tipus de manifestació d'aquesta mena, així com l'exhibició de la bandera republicana espanyola, quedaven prohibides al·legant temes de "seguretat".[15] En l'àmbit internacional, la premsa es feia ressò de la coronació posant, precisament, èmfasi en aquests temes, d'una part la corrupció que assetja la família del rei i, per tant, aquesta voluntat de "renovació"; i la voluntat de Catalunya i el País Basc d'esdevenir estats.[16][17]

La data de la seva accessió al tron va ser controvertida i considerada per alguns com un insult a la població de Xàtiva: exactament el 19 de juny del 1707 el seu predecessor Felip V d'Espanya va ordenar a les seves tropes incendiar la ciutat i deportar la població a La Manxa.[18]


Estergit dedicat a Felip VI a Alpicat
El 3 d'octubre de 2017 va fer emetre un missatge en directe per diversos mitjans de comunicació a l'hora on recolzava l'acció del govern espanyol durant el dia del referèndum sobre la independència de Catalunya. Aquestes declaracions van fer que dies després fou declarat “persona non grata” a la ciutat de Girona.[19] Va tornar a Catalunya el febrer de 2018 amb motiu de la celebració del Mobile World Congress, davant de diverses concentracions de rebuig. Ni l'alcaldessa Ada Colau ni el president del Parlament Roger Torrent van participar del besamans de la recepció que va tenir lloc al Palau de la Música, tot i que sí que van assistir al posterior sopar.[20] L'11 d'octubre de 2018 el Parlament de Catalunya va reprovar la seva figura pel paper desenvolupat durant el procés independentista. Dies després també ho faria el ple de l'Ajuntament de Barcelona.[21]

Al seu últim acte va agraïr a Andorra per acollir espanyols a la Guerra Civil.[22]

Renúncia a l'herència de Joan Carles I
En 2020, en sortir a la llum pública la participació del seu pare Joan Carles I d'Espanya en fundacions nodrides amb fons opacs, va retirar-li l'assignació anual de 200.000 euros i va renunciar a l'herència monetària i financera que no s'ajustés a la legalitat, rectitud i integritat de l'activitat institucional i privada.[23]

En el discurs de Nadal de 2020, Felip VI va dir que els «principis morals i ètics» obliguen «a tots sense excepcions» i «per sobre de consideracions personals o familiars», tot i que no va referir-se explícitament a la situació del seu pare.[24] També va citar la Constitució com a garantia contra la pandèmia de la COVID-19.[24] El discurs va ser criticat per Podem i per part dels partits independentistes, mentre que PSOE, PP, Cs i Vox van defensar-lo.[25]

Títols, estils i armes
Títols i estils

Monograma Reial de Felip VI
Joan Carles es va convertir en Rei a finals de novembre del 1975, però no es va conferir cap títol a Felip com a hereu fins al 1977, quan va ser proclamat Príncep d'Astúries, el títol tradicional que normalment ostenta l'hereu al tron espanyol. El reial decret pel qual se li concedia aquest títol també el facultava per utilitzar "els altres títols històrics corresponents a l'hereu de la Corona".[26] Felip va començar a utilitzar públicament el títol aragonès de Príncep de Girona el 21 d'abril de 1990, durant un viatge per l'Aragó, Catalunya i País Valencià, convertint-se en el primer Borbó a utilitzar aquest títol.[27]

En pujar al tron, Felip va assumir els mateixos títols que ostentava el seu pare. Si els antics Regnes d'Aragó i Navarra tinguessin estils de denominació separats, també seria conegut com a Felip V d'Aragó i Felip VIII de Navarra juntament amb Felip VI de Castella.[28]

Armes


Les armes de Felip com a hereu al tron (esquerra) i com a rei (dreta)
Com a hereu del tron espanyol, les armes de Felip eren l'escut d'Espanya amb un lambel de tres puntes atzur (blau).[29] El primer quarter representa Castella, el segon a Lleó, el tercer a Aragó i el quart a Navarra; a sota hi ha les armes de Granada. Al centre, sobre un inescuts, les armes ancestrals de la Casa sobirana de Borbó-Anjou. Envoltava l'escut el collaret de l'Orde del Toisó d'Or i, sobre ell, la corona heràldica de l'hereu al tron, decorada amb quatre semiarcs.

Després del seu accés al tron, es va suprimir l'etiqueta de les seves armes i es va canviar la corona de l'hereu per la del monarca (vuit mitges arcades en lloc de quatre).[30] Aquestes armes difereixen de les del seu pare com a rei, ja que ometen la Creu de Borgonya, el jou i la gavilla de cinc fletxes.

Ascendents
El rei Felip VI és descendent directe d'importants governants de diversos països europeus. És descendent de Victòria Eugènia; de Lluís XIV de França a través de la Casa de Borbó; de l'emperador Carles V del Sacre Imperi Romanogermànic, membre de la dinastia dels Habsburg del Sacre Imperi Romanogermànic; del rei Pau I de Grècia i de la Casa de Savoia d'Itàlia.

Madrid (IPA: [ma'ðɾit] (oc.) o [mə'ðɾit] (or.), en català;[1][2][3] [ma'ðɾiθ] en castellà local)[4] és un municipi i ciutat d'Espanya, capital de l'Estat i de la Comunitat de Madrid. Amb una població de 3 335 730 habitants[5] (2020), és la ciutat més poblada d'Espanya i de la península Ibèrica, així com la segona de la Unió Europea —darrere de Berlín. La seva àrea metropolitana, amb 6 120 254 habitants (2018) segons l'Atles Digital de les Àrees Urbanes d'Espanya,[6] és la segona més poblada de la Unió Europea, darrere de la de París.[7][8][9][10]

Com a capital d'Espanya, Madrid acull les seus del Govern d'Espanya, el Congrés i el Senat, els ministeris, i les principals institucions i organismes oficials, així com la residència oficial dels reis d'Espanya.[11] En el vessant econòmic, Madrid és un important centre financer i industrial de la Unió Europea. Acull el principal mercat de valors del país i és seu de nombroses empreses nacionals i d'algunes de les corporacions més grans del món. En el vessant internacional, acull institucions com la seu mundial de l'Organització Mundial del Turisme (OMT) i organitza esdeveniments com el FITUR. Madrid també és un dels centres culturals més importants d'Europa i del món, i acull tres museus de referència internacional: el Museu del Prado, el Museu Thyssen-Bornemisza i el Museu Reina Sofia.

Reconquerit per Alfons VI de Lleó el 1083 dels musulmans, la vila fou designada el 1561 com a seu de les corts de Felip II, i va ser la primera capital permanent de la Monarquia Hispànica. Des d'aleshores —excepte en breus períodes, entre el 1601 i el 1606, en què la capitalitat fou temporalment de Valladolid—, Madrid ha estat la capital de la Corona de Castella i Aragón. Posteriorment, a partir del segle xviii amb la dinastia dels Borbons, manté la capitalitat d'Espanya i la seu del govern, excepte durant el trasllat del govern de la república a València i després a Barcelona durant la Guerra Civil (1936-1939).

Història
Article principal: Història de Madrid
Vegeu també: Història de la Comunitat de Madrid
Prehistòria
Existeixen restes arqueològiques que proven l'existència d'assentaments humans al voltant d'Arganda del Rey en les terrasses del riu Manzanares al lloc que avui ocupa la ciutat.[12][13]

Època romana i visigoda
La conquesta, colonització i pacificació romana de la península Ibèrica dura gairebé 200 anys, des de la Segona Guerra Púnica fins al 27 aC en el qual completen la pacificació del nord del territori i ho divideixen en tres províncies.[14] La regió que actualment ocupa Madrid es va situar a la Tarraconense.

Si bé és possible que durant el període romà el territori de Madrid no constituís més que una regió rural, beneficiada per la situació de cruïlla de camins i la riquesa natural, també hi ha proves de la possible existència d'una instal·lació urbana entorn del carrer de Segòvia i la riba del riu Manzanares. Recentment s'ha trobat una antiga basílica visigòtica al voltant de l'església de Santa Maria de l'Almudena.[15] La presència d'una població estable a Madrid estaria sostinguda per les dues necròpolis visigodes a l'antiga colònia del Comte de Vallellano - passeig d'Extremadura, al costat de la Casa de Campo - i tetuan de les Victorias. Dins del centre medieval es va trobar una làpida força deteriorada amb la llegenda «MIN.N. BOKATUS. INDIGNVS. PRS. IMO / ET TERTIO. REGNO. DOMNO. RVD. / MI. REGVM. ERA DCCXXXV», mai completada, i interpretada de manera diversa, però que podria indicar la presència de població estable ja al segle vii.

Època musulmana

L'església de Sant Nicolau de Bari o los Servitas és la més antiga de Madrid, sense comptar el desaparegut edifici que hauria en el lloc de l'actual Catedral de la Almudena. La torre-campanar, d'estil mudèjar, encara conserva l'estructura original del segle xii, encara que rematada per un chapitel barroc.[16]
Tanmateix, la primera constància de l'existència d'una instal·lació estable data de l'època musulmana.[17] En la segona meitat del segle ix, l'emir de Còrdova Muhàmmad I (852-886) construeix[18] una fortalesa en un promontori al costat del riu (en el lloc que avui ocupa el Palau Reial) amb el propòsit de vigilar els passos de la serra de Guadarrama i ser punt de partida de ràtzies contra els regnes cristians del nord.[17] Al costat de la fortalesa es va desenvolupar un petit raval. Aquesta població va rebre el nom de Majrit (Magerit en la seva forma castellanitzada), el significat no és clar, però sembla l'híbrid de dos topònims molt semblants: un d'europeu mossàrab, matrice, amb el significat de "font", i un altre àrab, majrà, que significa llit d'un riu. Ambdós al·ludeixen a l'abundància de rierols i aigües subterrànies del lloc. D'aquest període, coneguts a partir dels diversos treballs arqueològics desenvolupats en la ciutat a partir de 1975, es conserven algunes restes: la muralla àrab de la Cuesta de la Vega, la talaia de la plaça d'Oriente i els vestigis d'un viatge d'aigua de la Plaça dels Carros. A Madrid va néixer el segle x Màslama al-Majrití, anomenat "l'Euclides andalusí", notable astrònom i fundador d'una escola matemàtica a Còrdova.[19]

Majrit apareix esmentada molt poques vegades pels historiadors àrabs, ja que tan sols era una simple fortalesa de frontera (taghri). Ramir II de Lleó la va atacar el 932;[20] el 936 un grup de pobladors de Majrit van fer una incursió a territori cristià i a la tornada foren massacrats pels enemics.[21] El hàjib Almansor en la seva campanya del 977 contra la fortalesa de la Muela es va trobar a Majrit amb el governador de Medinaceli, el general Ghàlib.[22] A 1676, l'esclau d'un venedor de perfums, de nom Al-Fassí, es va revoltar a Majrit pretenent ser el mahdí; fou atacat i mort; és possible que l'aixecament fos de tendència fatimita[23] però també podria ser que volgués fer-se reconèixer com a fill de l'efímer califa de Còrdova Muhàmmad II al-Mahdí (1009) i la rebel·lió hauria estat en temps de Muhàmmad III al-Mustakfí (1024-1025). De vers 1023/1030 ençà Majrit devia estar en mans dels Banu Dhi l-Nun de Santaver, que van governar la taifa de Toledo.

Conquesta cristiana
Amb la caiguda del regne taifa de Toledo en mans d'Alfons VI de Lleó, la ciutat va ser presa per les forces cristianes el 1085 sense resistència, probablement mitjançant capitulació.[24] La ciutat i el seu raval varen quedar integrats en el regne de Castella com a territoris reials. Els cristians substitueixen els musulmans a l'ocupació de la part central de la ciutat, quedant els barris perifèrics o ravals, que el període anterior eren habitats per una comunitat mudèjar, com a moreria.[25] També va existir un call entorn del qual seria més tard el barri de Lavapiés.[26] Durant el següent segle, Madrid segueix rebent embats dels nous poders musulmans de la península, els almoràvits, que va incendiar la ciutat el 1109[27] i els almohades, que la sotmeten a setge el 1197. La victòria cristiana de les Navas de Tolosa allunya definitivament la influència musulmana del centre de la península.

D'aquesta època procedeixen dos destacats fets religiosos que marquen el desenvolupament de la personalitat del cristianisme popular de Madrid: el descobriment de la imatge de la Mare de Déu de l'Almudena i la "miraculosa" vida de sant Isidre el Llaurador, que més tard seria canonitzat.[28] La ciutat va prosperant i rep el títol de vila el 1123.[29] Seguint l'esquema repoblador habitual a Castella, Madrid es constitueix en concejo, cap de la comunidad de villa i tierra de Madrid. El govern de la ciutat recau en tots els madrilenys amb el rang de veïns reunits en consell obert fins que el 1346, el rei Alfons XI implanta el regiment, en el qual només els representants de l'oligarquia local, els regidors, governen la ciutat. El 1152, el rei Alfons VII va establir els límits de la comunitat de vila i terra, entre els rius Guadarrama i Jarama. El 1188, una representació de Madrid participa per primera vegada a les Corts de Castella. El 1202, Alfons VIII li va atorgar el seu primer fur municipal, que regulava el funcionament del consell, i les competències van ser ampliades en el 1222 per Ferran III el Sant.

Tot i el suport madrileny a Pere I, posteriorment els sobirans de la casa de Trastàmara residiria amb freqüència a la vila a causa de l'abundància i qualitat dels seus vedats de caça, a la qual són molt aficionats. Abans fins i tot, ja el llibre de Monteria d'Alfons XI anotava: «Madrid, un bon lloc de porc i os», i possiblement d'aquesta característica derivava l'escut que les hosts madrilenyes van portar a la batalla de les Navas de Tolosa.[30] Posteriorment, un prolongat plet entre l'Ajuntament i l'Església, va acabar amb un acord de repartiment de pastures per a aquesta i peus d'arbre per aquell, i amb això un arbre va ser incorporat a l'escut al costat de l'os o ossa i les set estrelles de la constel·lació homònima.[30] La identificació l'arbre amb l'arboç és més fosca, més enllà de l'homofonia amb el nom de la ciutat. És habitual anomenar a Madrid la ciutat de l'os i l'arboç.

Madrid dels Àustries
Amb l'arribada a Castella del rei Carles I el 1520, Madrid s'uneix a la Revolta de les Comunitats en contra del rei amb el seu regidor Juan de Zapata al capdavant.[31] Però després de la derrota dels comuners a Villalar, Madrid és assetjada i ocupada per les tropes reials.

Per reial cèdula de 8 de maig de 1561, Felip II ordena el trasllat de la cort des de Toledo a Madrid, les formalitats d'aquest canvi són les pròpies de la tradició medieval i de les lleis de Castella: el rei passava a viure a Madrid, no necessàriament de manera permanent, i amb ell anava la cort. Però aquella cort del sobirà més poderós del món ja no era una petita cort feudal, sinó un gran aparell polític de cortesans, militars, buròcrates i servents acompanyats de l'enorme bagatge que això requeria, per la qual cosa una operació formalment rutinària era en la pràctica de gran importància. Felip II ja no traslladaria mai més la cort al llarg del seu regnat, cosa, però, que no va suposar que la capitalitat fos fixada jurídicament, sinó que fou una realitat fàctica, com ho posa de manifest el trasllat que el seu fill, Felip III, feu a Valladolid entre 1601 i 1606,[32] sense que això tampoc anés acompanyat d'un estatut especial.[33]

En tot cas, aquest fet seria decisiu per l'evolució de la ciutat i faria que els avatars de la monarquia, en major o menor mesura, influïssin en el seu destí. la cort, la capitalitat, de facto primer i de iure més tard, serà consubstancial a Madrid des de llavors. Una famosa expressió indicava aquesta identitat: «només Madrid és cort», la qual cosa, de manera conceptista, també s'entenia l'inrevés: «Madrid és només cort».[34]


Vista de Madrid des de l'Oest, davant la Porta de la Vega, per Anton van der Wyngaerde (anomenat a Espanya «Antonio de las Viñas») el 1562, a qui Felip II va encarregar de recollir vistes de les seves ciutats. S'aprecia en primer pla les riberes del Manzanares, creuat pels antecessors del Pont de Segòvia (en primer terme), i el Pont de Toledo (més al sud, dreta), que es construirien en forma monumental anys més tard. L'edifici més destacat, al nord (esquerra), és el Alcázar, que forma part del circuit emmurallat i que patirà diversos incendis fins al definitiu del 1734 que ho destruirà gairebé completament, sent substituït per l'actual Palau Reial. Entre el caseriu es destaquen les torres de les esglésies (d'esquerra a dreta: Sant Gil, Sant Antoni, Santiago, Sant Salvador, Sant Miquel dels octoes, Sant Nicolau, Santa Maria, Sant Just, Sant Pere, la Capella del Bisbe, Sant Andreu i, extramurs, Sant Francesc), que no mostren encara el perfil de cúpula i chapitel que les caracteritzarà en els segles següents. Apareix, fora de les muralles i sobre el riu, una instal·lació artesanal dedicada al tractament de pells: les adoberies del Pozacho. La recent instal·lació de la cort va provocar l'augment de la pressió fiscal sobre els particulars mitjançant el gravamen de la regalia d'estança, que va produir tota mena de resistències, entre les quals destacava la construcció de cases a la malícia.[35]
Amb l'establiment de la cort a Madrid, la seva població comença a créixer de manera significativa, entre 1561 i 1571 passà de 7.500 a 33.000 habitants, població que incloïa als membres de la cort però també desheretats i buscaires de tot l'imperi. En un primer moment aquesta transformació no anà acompanyada d'una planificació urbana ni rebé el suport de la corona, més enllà de la construcció d'edificis del seu interès, sinó que el municipi hi va haver de fer front amb els seus escassos mitjans.[33]

En els regnats futurs els monarques s'anaren implicant en la seva transformació, en 1625, Felip IV enderrocà la muralla de la ciutat, ja sobrepassada i edificà la que serà la darrera tanca de Madrid. Aquesta tanca, construïda exclusivament per raons fiscals (impost de portatge) limitarà el creixement de la ciutat fins al segle xix. Les tasques de govern se centralitzen al Reial Alcàsser, conjunt d'edificacions situades en els terrenys que més endavant ocuparan el Palau Reial i la plaça d'Oriente. Paral·lelament, s'augmenten la superfície d'un altre palau a l'extrem est de la ciutat, més enllà de la tanca. Es tracta del Casón del Buen Retiro, començat a construir pels Reis Catòlics (que també van traslladar a les seves proximitats el monestir de San Jerónimo el Real, (situat anteriorment prop del Manzanares, a la zona de l'Estació del Nord), del qual es conserven els seus jardins, el Saló del Regne i el Saló de Ball, conegut, aquest últim, com el Casón del Buen Retiro i utilitzat pel Museu del Prado.

Il·lustració i neoclassicisme

La resistència al ban que prohibia portar capa llarga i barret ample va acabar en el motí d'Esquilache (1766)
Durant la Guerra de Successió espanyola, la ciutat, capital de Felip V de Castella fou ocupada pels austriacistes els anys 1706 i 1710,[36] però ràpidament recuperada pels borbònics. El canvi de dinastia portaria canvis importants per a la ciutat. Els monarques de la nova dinastia la van trobar com una població fosca, de carrers estrets, massificada, sense sistemes de clavegueram i definitivament pestilent.[37] Els Borbons es plantegen la necessitat d'equiparar Madrid a altres capitals europees. L'incendi de l'Alcázar Reial el 1734 (succés desgraciat que causa la desaparició d'una tercera part de la col·lecció reial de pintures) és l'excusa per construir el Palau Reial a l'estil de Versalles.[38] Les obres durarien fins a 1755 i no seria ocupat fins al regnat de Carles III. Ponts, hospitals, parcs, fonts, edificis per a l'ús científic, ordenances de clavegueram i altres actuacions varen ser promogudes pel monarca, que rep el títol popular de «millor alcalde de Madrid», amb la col·laboració d'arquitectes i urbanistes excepcionals: Francesco Sabatini, Ventura Rodríguez, Juan de Villanueva entre altres.

El projecte del Saló del Prado, als afores de la ciutat, entre el conjunt del Buen Retiro i la tanca, és probablement el més important i el que ha deixat una herència més important a la ciutat: els passeigs del Prado i Recoletos, les fonts de Neptú, Cibeles i Apol·lo, el Reial Jardí Botànic, l'Observatori Astronòmic o el Gabinet d'Història Natural que més tard es convertiria en el Museu del Prado. Tanmateix, no sempre la relació del «rei alcalde» amb súbdits-veïns va ser bona: diverses mesures del seu programa de modernització van ser contestades de manera violenta durant el motí d'Esquilache de 1766 encara que hi varen confluir causes més complexes.[39]

La funció administrativa que va ocupar com a capital, va propiciar el desenvolupament de l'activitat artesana, que es va transformar en activitat industrial des de mitjan segle xix.

Els militars revoltats contra el govern de la Segona República Espanyola a l'inici de la Guerra Civil espanyola acabà amb la victòria republicana, donant lloc al setge de Madrid fins a la caiguda de la ciutat en mans franquistes el 28 de març del 1939.[40]

La major expansió de la ciutat es va donar a partir del segle xx, sobretot a partir de la fi de la guerra civil, centrada en sectors dinàmics, com la química, la metal·lúrgia i altres especialitats relacionades amb el consum urbà de tecnologia avançada: mecànica de precisió, electrònica, farmacèutica, i altres. Madrid es va convertir en el centre financer d'Espanya, i segon centre industrial després de la ciutat de Barcelona. La constitució espanyola de 1978, va confirmar a Madrid com a capital del Regne d'Espanya. Des de 1983 també és capital de la Comunitat de Madrid.

Clima
Madrid i la seva comunitat tenen un clima mediterrani de tendència clima continental. Segons la classificació climàtica de Köppen, pertany al tipus Csa però amb algunes característiques del tipus Dsa[41]

Dades climàtiques a Madrid (667m), Jardins del Retiro, al centre de la ciutat (1981-2010)
Mes	gen	febr	març	abr	maig	juny	jul	ag	set	oct	nov	des	anual
Màxima mitjana °C (°F)	9.8
(49.6)	12.0
(53.6)	16.3
(61.3)	18.2
(64.8)	22.2
(72)	28.2
(82.8)	32.1
(89.8)	31.3
(88.3)	26.4
(79.5)	19.4
(66.9)	13.5
(56.3)	10.0
(50)	19.9
(67.8)
Mitjana diària °C (°F)	6.3
(43.3)	7.9
(46.2)	11.2
(52.2)	12.9
(55.2)	16.7
(62.1)	22.2
(72)	25.6
(78.1)	25.1
(77.2)	20.9
(69.6)	15.1
(59.2)	9.9
(49.8)	6.9
(44.4)	15.0
(59)
Mínima mitjana °C (°F)	2.7
(36.9)	3.7
(38.7)	6.2
(43.2)	7.7
(45.9)	11.3
(52.3)	16.1
(61)	19.0
(66.2)	18.8
(65.8)	15.4
(59.7)	10.7
(51.3)	6.3
(43.3)	3.6
(38.5)	10.1
(50.2)
Precipitació mitjana mm (polzades)	33
(1.3)	35
(1.38)	25
(0.98)	45
(1.77)	51
(2.01)	21
(0.83)	12
(0.47)	10
(0.39)	22
(0.87)	60
(2.36)	58
(2.28)	51
(2.01)	421
(16.57)
Mitjana de dies de precipitació (≥ 1 mm)	6	5	4	7	7	3	2	2	3	7	7	7	59
Mitjana mensual d'hores de sol	148	157	214	231	272	310	359	335	261	198	157	124	2.769
Font: Agencia Estatal de Meteorología[42]
Demografia
Evolució 1897 - 2007
Any	Municipi	Província	%
1897	542 739	730 807	74,27
1900	575 675	773 011	74,47
1910	614 322	831 254	73,90
1920	823 711	1 048 908	78,53
1930	1 041 767	1 290 445	80,73
1940	1 322 835	1 574 134	84,04
1950	1 553 338	1 823 418	85,19
1960	2 177 123	2 510 217	86,73
1965	2 793 510	3 278 068	85,22
1970	3 120 941	3 761 348	82,97
1975	3 228 057	4 319 904	74,73
1981	3 158 818	4 686 895	67,40
1986	3 058 812	4 780 572	63,98
1991	3 010 492	4 647 555	64,78
1996	2 866 850	5 022 289	57,08
2001	2 938 723	5 423 384	54,19
2005	3 155 359	5 964 143	52,90
2007	3 132 463	6 081 689	51,51
Població
La població de Madrid ha experimentat un important augment des que es transformà en capital. Aquest augment és especialment significatiu des de 1940 a 1970, per la gran quantitat d'immigració interior.

Aquest accelerat creixement i l'absència de planificació urbana van ocasionar que s'organitzessin nuclis d'infrahabitatges i zones residencials, principalment als districtes del sud, als quals els serveis públics no arribarien fins anys després. A partir dels anys setanta, aquest increment es desaccelerà en favor dels municipis de la zona metropolitana, i fins i tot va començar a perdre població. Des de 1995 el creixement poblacional es tornà positiu, principalment per la immigració exterior. Segons les dades disponibles, a l'1 de gener de 2007 la població de Madrid ascendia a 3 132 463 habitants, enfront dels 2 938 723 del cens de 2001.

Moviments de població
Natalitat
El 2004 es registraren 32 851 naixements a la ciutat de Madrid, fet que suposà un increment respecte a l'any anterior. Als últims quatre anys el nombre de naixements a la regió s'ha incrementat de forma contínua. La taxa de natalitat se situa en 10,38 punts, amb un increment constant des de 2000. El 2012 el nombre de naixements fou de 31 446.

Mortalitat
El 2004 es registraren 26 527 defuncions a la ciutat de Madrid, fet que suposà un increment respecte a l'any anterior; però amb unes xifres més baixes que als darrers anys 2000, 2001 i 2002. La taxa de mortalitat fou de 8,38 punts, bastant inferior a la dels quatre anys anteriors.

Immigració
Segons el cens de 2008, la població estrangera de Madrid és de 547 282 habitants sobre un total de 3 238 191, que en suposa el 16,9%. Els districtes amb més població immigrant són Usera, amb un 28,37%; Centro, amb un 26,87%; Carabanchel, amb un 22,72%; i Tetuán, amb un 21,54%. Els districtes amb menys població immigrant són Fuencarral-El Pardo, amb un 9,27%; Retiro, amb un 9,64%; Chamartín, amb un 11,74%; i San Blas, amb un 13,43%.

Àrea metropolitana
Article principal: Àrea metropolitana de Madrid
Al voltant de la ciutat de Madrid, s'han conformat una sèrie de nuclis urbans lligats estretament a la ciutat. No hi ha una definició oficial, per part de l'estat ni del govern autonòmic, de l'àrea que conforma; i les xifres provenen de diferents estudis independents i organismes oficials indirectes. Segons el projecte AUDES5, l'àrea metropolitana de Madrid té 5 843 031 habitants, una superfície de 4609,7 km² i una densitat de 1021,6 habitants per km².

Madrid va ser definida el 2004 per un grup d'estudis de Globalization and World Cities (GaWC) com ciutat global de tipus beta, amb 8 punts en la classificació de ciutats globals. La reedició del 2008 la classifica com ciutat alfa.

Divisions administratives
Article principal: Barris administratius de Madrid
Madrid està dividida administrativament en 21 districtes, els quals es divideixen en barris. La seva modificació està en estudi. L'actual distribució administrativa és la següent (districte i barris):

Centro: Palacio, Embajadores, Cortes, Justicia, Universidad, Sol.
Arganzuela: Imperial, Acacias, Chopera, Legazpi, Delicias, Palos de la Frontera, Atocha.
Retiro: Pacífico, Adelfas, Estrella, Ibiza, Jerónimos, Niño Jesús.
Salamanca: Recoletos, Goya, Fuente del Berro, Guindalera, Lista, Castellana.
Chamartín: El Viso, Prosperidad, Ciudad Jardín, Hispanoamérica, Nueva España, Pza. Castilla.
Tetuán: Bellas Vistas, Cuatro Caminos, Castillejos, Almenara, Valdeacederas, Berruguete.
Chamberí: Gaztambide, Arapiles, Trafalgar, Almagro, Vallehermoso, Ríos Rosas.
Fuencarral-El Pardo: El Pardo, Fuentelarreina, Peñagrande, Barrio del Pilar, La Paz, Valverde, Mirasierra, El Goloso.
Moncloa-Aravaca: Casa de Campo, Argüelles, Ciudad Universitaria, Valdezarza, Valdemarín, El Plantío, Aravaca.
Latina: Los Cármenes, Puerta del Ángel, Lucero, Aluche, Las Águilas, Campamento, Cuatro Vientos.
Carabanchel: Comillas, Opañel, San Isidro, Vista Alegre, Puerta Bonita, Buenavista, Abrantes.
Usera: Orcasitas, Orcasur, San Fermín, Almendrales, Moscardó, Zofio, Pradolongo.
Puente de Vallecas: Entrevías, San Diego, Palomeras Bajas, Palomeras Sureste, Portazgo, Numancia.
Moratalaz: Pavones, Horcajo, Marroquina, Media Legua, Fontarrón, Vinateros.
Ciudad Lineal: Ventas, Pueblo Nuevo, Quintana, La Concepción, San Pascual, San Juan Bautista, Colina, Atalaya, Costillares.
Hortaleza: Palomas, Valdefuentes, Canillas, Pinar del Rey, Apóstol Santiago, Piovera.
Villaverde: Villaverde Alto, San Cristóbal, Butarque, Los Rosales, Los Ángeles.
Villa de Vallecas: Nucli històric de Vallecas, Santa Eugenia.
Vicálvaro: Nucli històric de Vicálvaro, Ambroz.
San Blas-Canillejas: Simancas, Hellín, Amposta, Arcos, Rosas, Rejas, Canillejas, Salvador.
Barajas: Alameda de Osuna, Aeropuerto, Nucli històric de Barajas, Timón, Corralejos.
Política i govern
Article principal: Ajuntament de Madrid
Vegeu també: Alcalde de Madrid

Sessió plenària
La institució que governa el municipi de Madrid i en dirigeix l'administració municipal és l'Ajuntament de Madrid.

El ple de l'Ajuntament —format per l'alcalde i els regidors— és, d'acord amb la Llei de Capitalitat i de Règim Especial de Madrid, «l'òrgan de màxima representació política dels ciutadans en el govern municipal» i «exerceix les atribucions que li estan assignades expressament». La Junta de Govern és l'òrgan executiu de direcció política i administrativa del municipi.

Composició de la corporació municipal

Eleccions municipals de 26 de maig de 2019 - Madrid

Candidatura	Cap de llista	Vots	Regidors
Més Madrid		Manuela Carmena Castrillo	503.990	30,94%	19 (-1)
Partit Popular		José Luis Martínez-Almeida Navasqüés	394.708	24,23%	15 (-6)
Ciutadans - Partit de la Ciutadania		Begoña Villacís Sánchez	311.617	19,13%	11 (+4)
Partit Socialista Obrer Espanyol		Pepu Hernández Fernández	223.582	13,72%	8 (-1)
Vox		Javier Ortega Smith-Molina	124.252	7,63%	4 (+4)
Altres candidatures[43]			76.781	4,71 %	0
Vots en blanc			7.052	0,43%	
Total vots vàlids i regidors	1.629.104	100 %	57
Vots nuls	5.826	0,36%	
Participació (vots vàlids més nuls)	1.634.930	68,23%**	
Abstenció	761.345*	31,77%**	
Total cens electoral	2.396.275*	100 %**	
Alcalde: José Luis Martínez-Almeida Navasqüés (PP) (15/06/2019)
Per majoria absoluta dels vots dels regidors (30 vots: 15 de PP, 11 de Cs i 4 de Vox[44])
Fonts: Ministeri de l'Interior.[45] Junta Electoral de la Zona de Madrid.[46] Periòdic Ara.[47]
(* No són vots sinó electors. ** Percentatge respecte del cens electoral.)
Alcaldes
Des de 2019, l'alcalde de Madrid és José Luis Martínez-Almeida Navasqüés (PP).

Llista d'alcaldes des de les eleccions democràtiques de 1979
Període	Alcalde o alcaldessa	Partit polític	Data de possessió	Observacions
1979–1983	Enrique Tierno Galván	PSOE	15/04/1979	--
1983–1987	Enrique Tierno Galván
Juan Antonio Barranco Gallardo	PSOE
PSOE	28/05/1983
28/01/1986	Defunció
--
1987–1991	Juan Antonio Barranco Gallardo
Agustín Rodríguez Sahagún	PSOE
CDS	30/06/1987
29/06/1989	Moció de censura
--
1991–1995	José María Álvarez del Manzano	PP	05/07/1991	--
1995–1999	José María Álvarez del Manzano	PP	17/06/1995	--
1999–2003	José María Álvarez del Manzano	PP	03/07/1999	--
2003–2007	Alberto Ruiz-Gallardón Jiménez	PP	23/07/2003	--
2007–2011	Alberto Ruiz-Gallardón Jiménez	PP	16/06/2007	--
2011–2015	Alberto Ruiz-Gallardón Jiménez
Ana Botella Serrano	PP
PP	11/06/2011
27/12/2011	Renúncia
--
2015–2019	Manuela Carmena Castrillo	Ahora Madrid	13/06/2015	--
2019-2023	José Luis Martínez-Almeida Navasqüés	PP	15/06/2019	--
Des de 2023	n/d	n/d	17/06/2023	--
Esports

Estadi Santiago Bernabéu.
La capital espanyola és seu dels equips de futbol més destacats de la ciutat: el Reial Madrid, l'Atlètic de Madrid i el Rayo Vallecano de Madrid. Els equips de bàsquet locals són el Reial Madrid i l'Estudiantes.[cal citació]

Edificis i llocs de Madrid

Palau de Cristal, al Parc del Retiro.

Imatge del Temple de Debod.
Biblioteca Nacional d'Espanya
Catedral de l'Almudena de Madrid
Convent de las Salesas Reales
Estadi Santiago Bernabéu
Estadi Wanda Metropolitano
Las Ventas
Madrid Arena
Museu Cerralbo
Museu Lázaro Galdiano
Museu del Prado
Museu Reina Sofia
Museu Thyssen-Bornemisza
Jardins del Retiro
Palau Reial de Madrid
Porta d'Alcalá
Temple de Debod
Casa Lucio

Montserrat Caballé i Folch Montserrat Caballé i Folch (Barcelona, 12 d'abril de 1933 - Barcelona, 6 d'octubre de 2018)[1][2][3][4][5] fou una soprano i cantant d'òpera catalana. Va ser una de les més grans sopranos d'òpera de la segona meitat del segle xx, amb molta anomenada per la seva tècnica i les seves interpretacions dels grans papers del bel canto de Rossini, Bellini i Donizetti.[6]

Biografia
Infància

L'edifici on va néixer. Malgrat que la placa indica que va néixer el 1933, posteriorment Montserrat ha acceptat que es va posar cinc anys més per poder entrar al Conservatori del Liceu[7]
El besavi de la cantant, Artur Folch, tingué rellevància política i diplomàtica en la Cuba preindependent. Anna Folch (nascuda l'any 1911) i neta d'Artur, l'any 1931, va contraure matrimoni amb Carles Caballé (1907-1995),[8] fill d'un empresari tèxtil tarragoní. La parella es va traslladar per feina al carrer d'Igualada, núm. 20, de Gràcia, a Barcelona, l'any 1932.[9]

Un any més tard, El 12 d'abril de 1933, va néixer la Montserrat, que pocs anys després, va haver de viure en unes condicions econòmiques humils a causa de l'expropiació de la fàbrica familiar i les conseqüències econòmiques de la situació política provocada per la Guerra Civil espanyola .[9] El pare fou malferit a la guerra i a causa d'això sempre va tenir problemes cardíacs.[8] Malgrat viure en la postguerra, Montserrat afirma que va viure una infantesa molt feliç amb la família.[10]

El Nadal del 1940, la nena va felicitar la seva família interpretant un fragment d'Un bel dì vedremo de l'òpera Madama Butterfly. L'havia escoltat al Liceu del gener d'aquell any, interpretada per Mercè Capsir i repetidament en un enregistrament en disc a casa seva.[11] L'any següent (1941) va entrar per primera vegada al Conservatori Superior de Música del Liceu de Barcelona, per estudiar solfeig, piano i cant. A Pere Vallribera, director del Conservatori, li va semblar que hi havia motius suficients en el seu interès i en la qualitat de la seva veu per tal de fomentar la seva educació amb una beca.[12]

Un any més tard va néixer el seu germà Carles. La salut del seu pare era delicada i es van veure obligats a traslladar-se a viure un temps a la Floresta. Durant aquest període, la Montserrat va haver d'abandonar les classes i es va fer càrrec del seu germà. El 1945 van retornar a un pis modest de les Corts i la Montserrat va estudiar a l'Acadèmia Arpi. Però malgrat les penúries, a final de setembre del 1949, Caballé va començar els seus estudis de cant. Una nova malaltia del seu pare va provocar que es posés a treballar en una fàbrica durant el dia, tot continuant les classes al Liceu al vespre. En algun moment va haver de deixar els estudis per fer més hores i poder pagar una intervenció quirúrgica del seu pare.[12]

Els anys del Conservatori
Fou en aquella època, fruit d'una desesperació extrema, que es decidiren a demanar ajuda a Josep Antoni Bertrand,[13] hereu d'una família industrial tèxtil, mecenes i un dels propietaris del Liceu. Bertrand va organitzar una audició en què Montserrat, que ja tenia disset anys, va ser convidada a cantar davant mitja dotzena de persones. A més d'ell mateix i de la seva germana Mercè, Bertrand va convidar, entre el seu amplíssim cercle d'amistats melòmanes, a Max Lorenz (el famós heldentenor wagnerià que cantava sovint al Liceu), Julius Katchen (el reconegut pianista estatunidenc, que actuava sovint al Palau de la Música de Barcelona i que, en aquestes ocasions era, invariablement, hoste dels Bertrand) i Alícia de Larrocha.[12]

El resultat immediat del patrocini dels Bertrand li va permetre tornar al Conservatori del Liceu, a temps de començar l'any acadèmic 1950-1951 i als seus estudis de cant. Fou justament allà on va conèixer les tres persones que van influir de manera més profunda en la seva formació musical: Eugenia Kemeny, Conxita Badia i Napoleone Annovazzi.[12] Amb un entusiasme renovat, va fer grans progressos en poc temps, esforçant-se a passar dos cursos cada any. Entre les seves condeixebles d'aquests anys d'estudi hi havia la també soprano Mirna Lacambra, amb la qual va construir una sòlida amistat que va persistir.[7]

Eugenia Kemeny era una soprano que havia abordat en altres temps papers wagnerians i que ara, refugiada a Barcelona després de la Segona Guerra Mundial, es dedicava a la formació de joves cantants i de la tècnica del cant al Conservatori del Liceu amb uns mètodes sorprenents que incloïen la disciplina gimnàstica. Kemeny obligava els seus alumnes a fer sobretot exercicis de respiració i de vocalització, una disciplina que va donar a la Caballé una tècnica impecable i alhora un instrument flexible.[14] Conxita Badia, reconeguda liederista a qui Caballé sempre va considerar la seva mare musical,[12] li va donar experts consells sobre l'art del cant. Napoleone Annovazzi, responsable musical del Liceu durant els anys 1942-1953, a part d'harmonia, contrapunt i orquestració,[12] la va orientar pel que fa al repertori més adient.[7]

Dos esdeveniments artístic foren importants per al desenvolupament futur de Caballé. Un va ser l'any 1952 quan Kemeny la va convidar al concert que donà Kirsten Flagstad al Liceu.[15] L'altre va ser el debut, el novembre del 1953, de Renata Tebaldi al Liceu. Només en tres anys, Montserrat va poder escoltar la diva italiana en diversos dels seus papers principals, inclosos Violetta, Tosca i Mimì.[12] Tebaldi, amb la qual coincidiria sovint més tard, en aquells anys es va convertir en un ídol dels espectadors del Liceu.[7]

Amb 21 anys afrontava l'examen de final de curs amb el següent repertori: Dove sono i bei mornenti, de l'acte II de Le nozze di Figaro; Ah, non credea mirarti de l'acte II de La sonnambula; i Und ob die Wolke de l'acte I de Der Freischütz.[12] Però pels nervis acumulats, Montserrat no s'acabava de trobar bé i mentre anava cantant aquesta darrera peça va sentir que li venia un desmai i en fer la penúltima nota de l'ària va perdre el coneixement. Tot i que el doctor que hi era present ho va certificar, un membre del jurat es va entossudir a no admetre que la falla havia estat per raons de salut i no se li va concedir la medalla d'or de l'entitat. El conservatori va guardar la medalla d'or durant molts anys sense donar-l'hi, tot i que l'havia merescut plenament. Aquest resultat òbviament injust es va esmenar finalment, i després d'un primer intent de l'any 1962 que Montserrat rebutjà,[12] el dia 7 de gener de 1987, en el concert organitzat amb motiu del 25è aniversari del debut al Liceu de la cantant.[7]

Inici de la carrera
L'1 de maig de 1954, havia actuat en un concert públic al Conservatori del Liceu. Fora del Conservatori, el 20 de gener de 1955 va fer el seu primer recital públic a Barcelona: al Palau Güell, juntament amb un flautista i una arpista i acompanyada al piano per Pere Vallribera,[16] amb peces de Händel, Scarlatti, Vivaldi, Max Reger i Lluís Millet. El 13 de juny cantà al Casal del Metge de Barcelona, en una conferència-concert de Napoleone Annovazzi, amb altres cantants: cantà àries d' Il filosofo di campagna de Baldassare Galuppi i de La serva padrona de Pergolesi.[17]

La primera actuació després de la seva titulació va ser també el primer debut operístic i escènic, amb el paper de Serpina a l'òpera de Giovanni Battista Pergolesi La serva padrona, al Teatre Fortuny de Reus, el 17 de juny de 1955,[18] amb la companyia d'Òpera de Cambra de Barcelona dirigida pel mestre Napoleone Annovazzi.[7] També, amb el mateix repartiment i programa, va actuar a Figueres.[12] i, el 27 de juny, al Teatre Principal de València. Poc després, el 10 de juliol de 1955, va fer el seu primer concert en solitari, a la Sala Vila Arrufat de Can Bartomeu, a Pedralbes, segurament recomanada per Conxita Badia.[7]

Basilea i Bremen

Foyer de l'actual Teatre de Basilea
Després de diverses proves infructuoses a Nàpols i Roma amb l'ajuda del baríton català Raimon Torres, finalment aconsegueix un contracte al Maggio Musicale Fiorentino que finalment no es va dur a terme.[7] L'any 1956 el director del Teatre Municipal de Basilea (Stadttheater Basel), Hermann Wedekind, li va donar l'oportunitat de fer diverses substitucions de papers petits. La direcció del teatre encara no comptava amb ella com a substituta d'un paper important fins que la sort li va ser favorable. Un any després, la soprano que havia de cantar Mimì a La bohème de Puccini aquella temporada va cancel·lar la seva actuació. La substituta oficial estava malalta i la segona no era a la ciutat. Aleshores Montserrat tenia una veu de lírica pura d'una enorme bellesa i sembla que va la direcció del teatre va quedar contenta perquè li van encarregar altres papers com el de Nedda, de Pagliacci, per exemple) que se li adeien menys però que també va resoldre bé.[7] Després va cantar un impressionant repertori de papers a Tosca de Giacomo Puccini, Aida de Giuseppe Verdi, Arabella i Salomé, ambdues últimes de Richard Strauss.

Reconeguda com una de les cantants permanents de l'Òpera de Basilea, ara Montserrat Caballé podia acceptar contractes ocasionals amb altres teatres. Així, va ser convidada a cantar el paper de Marta a Tiefland d'Eugen d'Albert a l'Òpera de Bielefeld, i sobretot, el 28 de febrer de 1959 va debutar a l'Òpera de Viena com Donna Elvira en una funció del Don Giovanni. Va agradar molt la seva interpretació i va ser recompensada amb la possibilitat d'interpretar el 10 de maig Salomé.[7]

La temporada de 1960 i 1961 va ser contractada per l'Òpera de Bremen, on es va especialitzar en papers de bel canto. El 1962 va tornar a Barcelona i va debutar al Liceu el 7 de gener amb Arabella. Aquell mateix any, gràcies a un suggeriment d'Oriol Martorell, compromès director de cor, la cantant començà a col·laborar amb Discos Vergara, a partir de cançons d'Eduard Toldrà, mort precisament pocs mesos abans.[11]

El 14 d'agost de 1964 es casà a Montserrat amb el tenor Bernabé Martí,[19] unió de la qual nasqué, Montserrat Martí i Caballé, també cantant i que ocasionalment canten juntes.

Èxit internacional
El primer èxit internacional de Caballé fou l'any 1965 quan el 19 d'abril[20] va substituir la indisposada Marilyn Horne en la representació en concert de Lucrezia Borgia al Carnegie Hall de Nova York. El públic va embogir i al final va aplaudir durant mitja hora.[20] La seva representació causà sensació i la feu famosa al món de l'òpera, arribant a dir el New York Times que la seva veu era la unió de Maria Callas i Renata Tebaldi. Era la primera vegada que cantava aquell paper i li va obrir les portes dels grans escenaris internacionals i de les cases discogràfiques.[21]

El mateix any debutà al Glyndebourne Festival i al Metropolitan Opera com a Marguerite en el Faust de Gounod. La seva presentació al Liceu el gener del 1966 amb Il trovatore, després dels èxits americans que li van valdre el reconeixement definitiu a casa seva.[22] Una altra fita important va ser el 1969 quan va cantar Don Carlo a Verona al costat de Plácido Domingo i Fiorenza Cossotto. Tot i actuar amb crosses, l'ària del quart acte va provocar l'entusiasme i el públic va explotar en una ovació de diversos minuts.[23]

El 1972 debutà a La Scala amb Norma de Bellini i també representà la Violetta de La Traviata a la Royal Opera House-Convent Garden de Londres.

El 1977 va participar en la gala de clausura del vell Metropolitan de Nova York al costat de Renata Tebaldi, Zinka Milanov, Birgit Nilsson, Leontyne Price, Régine Crespin i Eleanor Steber. El mateix any va cantar Turandot a San Francisco, al costat de Luciano Pavarotti.[11]

Montserrat Caballé va cantar més de vuitanta papers operístics, des de l'òpera barroca fins a Verdi, Wagner i Puccini, incloent obres de Richard Strauss. També va cantar cançons populars espanyoles. Sempre va cantar al Liceu, fins i tot durant la gran crisis del Liceu a finals dels anys 70. A començaments dels 90 les seves relacions amb el teatre es van refredar, però, amb el Liceu cremat (1994), es va posar al davant de la campanya per a la reconstrucció.[14] Va ser una de les deu primeres dones que van demanar l'any 2000 l'ingrés al Cercle del Liceu.[24] Des que es retirà de l'escenari, Caballé es va dedicar a diverses activitats benèfiques. Fou Ambaixadora de Bona Voluntat per la UNESCO i va crear una fundació pels nens necessitats a Barcelona. El juliol de 2008 donà suport al Manifiesto por la lengua común reivindicant el paper preponderant pel castellà en tot el territori espanyol.[25]

El 2010 va participar, junt amb la seva filla Montserrat Martí, en el disc de La Marató de TV3 amb una versió en català de "You'll be in my heart" de Phil Collins titulada "Seràs en el Meu Cor".[26]

Caballé també ha fet incursions en la música pop, així el duet de Caballé amb el cantant de rock Freddie Mercury, Barcelona, esdevingué l'himne oficiós dels Jocs Olímpics de Barcelona 1992 i li va permetre ampliar la seva projecció artística a àmbits més populars.

Caballé no era una gran actriu dalt de l'escenari. però tenia una veu com poques, de timbre i color magnífics, i un gust exquisit per cantar. Era extraordinària usant una tècnica fora del comú.[14] La seva veu era notable per la seva puresa, pel seu control precís i per la seva potència. La seva tècnica era superba, per la matisació vocal i pels seus exquisits pianissimos.

La cantant, després de setmanes d'ingrés pel seu delicat estat de salut, va morir el 6 d'octubre del 2018, a l'Hospital de Sant Pau de Barcelona als 85 anys.[5]

Premis i reconeixements
Entre els molts premis musicals rebuts cal destacar la Medalla d'Or del Gran Teatre del Liceu en 1966, el Premi Grammy a la millor interpretació vocal solista de música clàssica rebut el 1968 per la seva interpretació en l'àlbum Rossini: Rarities. El 1982 fou guardonada amb la Medalla d'Or de la Generalitat de Catalunya i el 1991 amb el Premi Príncep d'Astúries de les Arts juntament amb Victòria dels Àngels, Teresa Berganza, Josep Carreras, Pilar Lorengar, Alfredo Kraus i Plácido Domingo.

L'any 2003 fou guardonada amb el Premi Nacional de Música, que concedeix la Generalitat de Catalunya, pel seu retorn al Gran Teatre del Liceu amb l'òpera Enric VIII, de Camille Saint-Säens.

El juliol de 2008 fou investida doctora honoris causa per la Universitat Internacional Menéndez Pelayo, alhora que es definia com a espanyola i bilingüe.[27]

El 4 de desembre de 2009 va ser distingida amb la Gran Creu de Cavaller de l'Orde al Mèrit de la República Italiana (Cavaliere di Gran Croce OMRI) pel president de l'estat.[28] El 8 de febrer de 2011 va ser investida doctora honoris causa per la Universitat de Barcelona.[29][30] El 18 de novembre 2013 va rebre la Medalla de les Arts de la Comunitat de Madrid.[31]

Frau fiscal
El 29 d'abril de 2014, un jutjat de Barcelona la va citar a declarar com a imputada per un presumpte delicte de frau fiscal arran d'una querella de la fiscalia que l'acusava d'haver defraudat prop de 500.000 euros a la hisenda pública.[32][33]

Caballé inicialment va defensar-se dient que residia a Andorra l'any 2010,[34] però va arribar a un acord amb la Fiscalia i l'Estat per no haver d'anar a judici i evitar la presó.[35]

La cantant, que ja havia reconegut el frau de més de mig milió d'euros de què se l'acusava, va acceptar una condemna de mig any de presó i pagar una multa de 254.000 euros, la meitat de la quantitat defraudada, per l'atenuant d'haver pagat abans del judici la quantitat reclamada.[35] El desembre de 2015 va ser finalment condemnada a sis mesos de presó per frau fiscal a Hisenda, així com a pagar la multa[36] i una indemnització a Hisenda de 72.202 euros.[35] A més, va rebre una inhabilitació per rebre subvencions públiques durant un any i mig.[35]

Joan Manuel Serrat i Teresa (Barcelona, 27 de desembre de 1943), reconegut artísticament com a Joan Manuel Serrat, és un dels cantautors i músics catalans més populars. Es tracta d'una de les figures més destacades de la cançó moderna tant en llengua catalana com castellana. La seva obra conté influències d'altres poetes com Mario Benedetti, Antonio Machado, Miguel Hernández, Rafael Alberti, Federico García Lorca, Pablo Neruda o León Felipe; així com de gèneres diversos com el folklore català, la copla andalusa, el tango, el bolero i del cançoner popular de l'Amèrica Llatina, amb versions de cançons de Violeta Parra i Víctor Jara. És un dels pioners de la Nova Cançó catalana. Joan Manuel Serrat és conegut també amb els sobrenoms d'El noi del Poble-sec (el seu barri natal) i el Nano a l'Argentina. El juny de 2023 fou distingit amb el Premi Nacional de Cultura (2023).[1]

Biografia
Infantesa
Joan Manuel Serrat, conegut amb el sobrenom del «noi del Poble-sec», va néixer en una família obrera d'aquest barri barceloní. El pare, Josep Serrat, era un anarquista català afiliat a la Confederació Nacional del Treball (CNT), i la mare, Ángeles Teresa, mestressa de casa, era filla de Belchite (Saragossa). La seva infantesa i el seu carrer, Poeta Cabanyes (també el carrer d'infantesa del cantautor Jaume Sisa, cinc anys més jove), el marquen profundament, i és per això que un gran nombre de les seves cançons narren la geografia de la Catalunya de la postguerra. La Carmeta, La tieta i El drapaire, entre altres cançons, descriuen personatges típics del seu barri.

Va estudiar de petit als Escolapis de Sant Antoni, i després a l'Institut Milà i Fontanals de Ciutat Vella. Als dotze anys, Serrat es matricula com a alumne intern a la Universitat Laboral de Tarragona, on estudia el batxillerat laboral superior amb l'especialitat industrial minera i la modalitat de torner-fresador.[2] Més endavant aconsegueix una beca per fer estudis d'agricultura a l'Escola Superior d'Agricultura de Barcelona on, segons una irònica frase seva, escull l'especialitat de sexador d'aus. En realitat va acabar brillantment els estudis de perit agrícola, i obtingué el premi Claudi Oliveras al millor expedient acadèmic de cada promoció el 1963.

Inicis musicals
Mentre cursava els estudis, cantava i aprenia a tocar la guitarra. L'any 1965 participà en el programa Radioscope —del qual era presentador Salvador Escamilla— a Ràdio Barcelona, interpretant les seves primeres cançons. Poc temps després, el van cridar per a oferir-li un contracte i gravar el primer disc. Serrat va ser un dels pioners de la Nova Cançó catalana, i formà part d'Els Setze Jutges (amb el número tretze), grup de cantants en llengua catalana que tenen com a referent els cantautors francesos (Jacques Brel, Georges Brassens, Léo Ferré…) i que donen una empenta molt important a la llengua catalana durant la dictadura franquista.

El 1965 s'edita el seu primer disc, amb quatre cançons: Una guitarra, dedicada a la guitarra que li havia regalat el pare, Ella em deixa, la seva primera cançó, La mort de l'avi i El mocador. El 1966 treu el segon disc amb les cançons Ara que tinc vint anys, Quan arriba el fred, El drapaire, que esdevingué molt popular, i Sota un cirerer florit, que fou la primera cançó de Serrat que interpretà una altra cantant: Núria Feliu.

El músic Francesc Burrull col·labora amb Joan Manuel Serrat des del 1967 signant els arranjaments del tercer disc, que conté Cançó de matinada, Paraules d'amor, la més coneguda i més cantada per altres intèrprets, Me'n vaig a peu, una de les seves cançons favorites i Les sabates, del francès Guy Béart. Aquest disc és el primer en català que obté el número u en les llistes de vendes a Espanya. L'1 i el 2 d'abril de 1967, Serrat fa els seus primers recitals al Palau de la Música Catalana. Cadascun dels dos dies hi canta 13 cançons.

El 1967 apareix també el single amb els populars temes La tieta i Cançó de bressol, que té una tornada en castellà treta de la cançó popular aragonesa. El mateix any treu el seu primer disc de llarga durada: Ara que tinc vint anys. És un disc sobri, amb la majoria de cançons acompanyades només per una guitarra, on Serrat és presentat ben bé com un joglar. Inclou algunes de les cançons editades anteriorment, i tres cançons noves: Balada per a un trobador, Els vells amants i Els titelles. Cal remarcar que en El drapaire el mot empipant és substituït per emprenyant i donota per bandarra.

Les primeres cançons en castellà i el conflicte d'Eurovisió
El 1968 treu el seu primer disc en castellà, amb les cançons El titiritero, que es pot considerar la versió castellana de Els titelles, i Poema de amor. A la caràtula apareix el nom de Juan Manuel Serrat en lloc de Joan Manuel Serrat. Al cap de poc, s'anuncia que Serrat serà el representant d'Espanya al Festival d'Eurovisió. Hi havia dues cançons proposades: El titiritero i La, la, la, de Manuel de la Calva i Ramón Arcusa (Dúo Dinámico). La cançó escollida fou aquesta darrera, perquè es considerà que era més «festivalera». El disc surt a la venda acompanyat de Mis gaviotas. Serrat començà a rebre moltes pressions d'alguns membres de la Nova Cançó i d'altres sectors catalanistes pel fet de cantar en castellà. Davant aquest clima de queixes, Edigsa decideix posposar el llançament del seu segon disc de llarga durada: Cançons tradicionals.[3]

El 8 de març Televisió Espanyola emet un programa especial titulat Así es... Así canta... Así compone... Joan Manuel Serrat, per promocionar el nou representant a Eurovisió. Canta quatre temes en català i els tres que havia gravat en castellà: Cançó de matinada, Paraules d'amor, El titiritero, Me'n vaig a peu, Mis gaviotas, Poema de amor i Ara que tinc vint anys.

Després de gravar la cançó en francès, italià i portuguès (i enregistrar les imatges equivalents als videoclips actuals destinades a diferents cadenes de televisió europees), el 25 de març s'anuncia que Serrat no vol anar a Eurovisió si no es canta el La, la, la en català. Sobre aquest fet hi ha dues versions. La més estesa —que Serrat mai no ha negat— és que el cantant pretenia cridar l'atenció sobre la situació marginal en la qual es trobava la llengua catalana. Per altres persones va ser una maniobra publicitària. Així, segons indica Àngel Casas al seu llibre 45 revoluciones en España, el que realment va passar és que el seu representant, José María Lasso de la Vega, va decidir fer un intent perquè el cantant recuperés el seu públic més catalanista, que anava perdent a poc a poc. Es tractava que durant el festival Serrat cantés en català un vers de la cançó. L'audaç manager va pensar que la millor manera d'aconseguir això seria dir que el cantant exigia cantar tota la lletra en català per arribar més tard —després d'una suposada negociació amb les autoritats— a un acord que li permetés almenys cantar el vers esperat i acontentar així l'audiència «de casa». Però aquest pla va fallar.[4] Al règim franquista no li va agradar gens la idea, i la cançó va ser defensada per Massiel, que es va endur el primer premi. Serrat va ser castigat amb un perllongat veto a la ràdio estatal i a la televisió.

Joan Manuel Serrat enregistrà la versió catalana del La, la, la, amb lletra pròpia, però mai no fou comercialitzada.

1969-1974
El 1968 apareix el disc Cançons tradicionals, harmonitzat per Antoni Ros-Marbà. La cançó El ball de la civada, que Serrat recupera del cançoner popular, esdevé molt popular. El mateix any publica un single en castellà amb les cançons Manuel, forta crítica social del feudalisme que encara imperava en algunes regions d'Espanya i Poco antes de que den las diez. També treu un altre single amb les cançons Per Sant Joan, amb música de Juan y Junior, i la cançó d'amor Marta. En aquest disc Ricard Miralles debuta com a harmonitzador de les cançons de Serrat.

El 1969 edita l'elapé Com ho fa el vent -del qual apareixeran diversos singles- que recull les cançons Paraules d'amor, Cançó de matinada, Marta i set cançons noves. També surt al mercat el seu primer disc de llarga durada en castellà, on apareix, per primera vegada, una traducció d'una cançó seva al castellà: En cualquier lugar (En qualsevol lloc). Ambdós discos són harmonitzats per Ricard Miralles. Fa la primera gira per Sud-amèrica, fet que més endavant es convertí en un costum. Aquest mateix any va publicar un àlbum amb poemes d'Antonio Machado titulat Dedicado a Antonio Machado, poeta, amb el qual assolí un inesperat èxit de vendes malgrat la prohibició que pesava en contra seva, que fins i tot impedia radiar els seus discos. D'aquest disc cal destacar les cançons La saeta i Cantares, en la qual ajunta versos de Machado amb paraules pròpies. El disc també inclou la cançó En Cotlliure, amb lletra i música de Serrat, on, imitant l'estil del poeta, descriu els darrers anys de vida de Machado.

El 1970 participa en el Festival de Viña del Mar de Xile, com a artista convidat, i guanya el Festival de Rio de Janeiro amb la cançó Penélope, amb música d'August Algueró. Aquest any surt el disc Mi niñez, dues cançons del qual, Fiesta i Muchacha típica, apareixen mutilades per la censura franquista. La versió original s'edità a Sud-amèrica. També pertany a aquest període Edurne, que només fou publicada el 1974, i així i tot no va resistir la censura. A la fi d'aquest darrer any, les tisores franquistes van llevar l'expressió "ménage à trois" de la cançó Conillet de vellut, del disc Serrat 4. A la fi de l'any va participar en la tancada d'intel·lectuals i artistes al Monestir de Montserrat en senyal de protesta pel procés de Burgos i en contra de la pena de mort. Allà començà a compondre la cançó Mediterráneo, la qual, als seus primers esborranys, s'anomenava Amo el mar i també Hijo del Mediterráneo, cançó composta igual que la resta del disc, entre agost i novembre de 1970, segons declaracions del mateix Serrat, i a cavall entre l'hotel Batlle de Calella de Palafrugell, Hondarribia (Guipúscoa), i Cala d'Or (Mallorca).

El 1971 va editar Mediterráneo, un dels àlbums més importants. A aquest disc pertany la cançó Aquellas pequeñas cosas, que conté una de les seves lletres més personals i evocatives. El disc aconsegueix estar gairebé un any seguit en la llista dels deu discos més venuts a tot Espanya, i diverses setmanes en el número u, malgrat l'estricta censura. Participa per segona vegada en el Festival de Viña del Mar, actuant de franc, en suport al govern de Salvador Allende. L'any següent, treu el disc Miguel Hernández, una musicació molt treballada i acurada d'una selecció de versos del poeta d'Oriola. El 1973, publica l'àlbum Per al meu amic, considerat per alguns crítics com un dels més reeixits de la seva carrera. D'aquest recull cal destacar Helena, cançó d'enyor d'un amor perdut i Pare, ferma denúncia de la destrucció que sofreix la natura. Finalment, el 1974 Televisió Espanyola li aixeca la prohibició i ofereix l'especial A su aire, en el qual interpreta també cançons en català.

L'exili
El setembre de 1975, a Mèxic, condemna públicament els darrers afusellaments del franquisme. Això li valgué un any d'exili. A més, tal com ja havia ocorregut el 1968, els seus treballs van ser retirats i censurats pel règim. El nou disc Para piel de manzana, acabat d'estrenar, es veié especialment afectat per aquesta prohibició. Durant l'estada a Mèxic no va poder compondre cap cançó. De fet, el disc que edità l'any següent és la finalització d'un procés anterior. Fa una gira amb els seus músics per tot el territori mexicà amb un autobús batejat com La Gordita i ofereix recitals a baixos costos. Serrat ha confessat que aquell va ser un període molt dur de la seva vida, perquè vivia en el constant neguit de no saber si l'endemà tornaria a la seva terra o no hi podria tornar mai.

Les seves cançons més combatives pertanyen a aquesta època. Canta peces d'altres cantautors que serveixin per a expressar la postura de lluita que en aquells moments de precarietat. Existeixen enregistraments no oficials on Serrat canta Mazúrquica Modérnica, de Violeta Parra, La poesía es una arma cargada de futuro o La vida no vale nada, entre moltes altres. No pot fer la gira per tota Llatinoamèrica perquè algunes dictadures, com ara la de Xile, en la qual governava Augusto Pinochet, li havien negat l'entrada tàcitament.

Serrat en la transició
El 1977 publica un disc amb poemes de Joan Salvat-Papasseit titulat Res no és mesquí, amb arranjaments del músic Josep Maria Bardagí. D'entre tots els temes cal destacar la melodia, molt elaborada, de la cançó que dona nom al disc. Aquest treball inclou també Cançó per a Joan Salvat-Papasseit, que ja havia aparegut en l'àlbum Serrat 4. Això ocorre en el marc d'un retorn a una Espanya indecisa i enrarida després de la mort del dictador Franco. Ho fa amb por, perquè encara no s'ha promulgat l'amnistia i existeix la possibilitat que sigui empresonat i jutjat. De tota manera, no passa res, i Serrat es reincorpora a la vida pública del país. El 1978 grava un disc amb el títol 1978. Finalment, gràcies a la promulgació de la llei d'amnistia durant el govern d'Adolfo Suárez, perd la por i participa activament en campanyes polítiques en favor del PSOE. El 1980, any de la mort del seu pare, edita el disc Tal com raja.

Maduresa
El 1981 va publicar el disc En tránsito, amb el qual aconseguí situar-se en el lloc més alt de les llistes espanyoles i donà un aire madur i renovat a la seva obra. En aquest mateix any retorna a Televisió Espanyola, en un especial d'una hora, amb el títol Música, maestro. Obre l'actuació amb Visca l'amor, un poema de Salvat-Papasseit amb música de Guillermina Motta. El 1983 veu la llum Cada loco con su tema. Fa una gran gira per Sud-amèrica, llevat de Xile, ja que li és impedida l'entrada a aquest país mitjançant un decret del ministeri de l'interior del dictador Pinochet.

A l'Argentina, amb la caiguda imminent de la dictadura autoanomenada Proceso de Reorganización Nacional, el seu recital al Luna Park va constituir un esdeveniment històric que simbolitzà la victòria de la democràcia.[5] Aquest mateix any es publicà En directo, un LP doble que contenia la gira de 1983 per Espanya. Poc abans havia sortit al mercat un vinil il·legal amb el mateix títol, conegut com a Serrat al Grec. Aquest disc, que recollia alguns temes interpretats en directe, va ser retirat. Un anunci de compreses amb la cançó Hoy puede ser un gran dia sense l'autorització expressa del cantant causa la seva indignació i un conflicte amb el seu representant, que acaba perdent el seu lloc.

Els anys següents va editar-se Fa vint anys que tinc vint anys (1984) amb la cançó de denúncia ecològica Plany al mar, i Seria fantàstic, i El sur también existe (1985), en el qual musica versos del poeta uruguaià Mario Benedetti. El 1987 surt el disc Bienaventurados, amb la cançó homònima, que és una crítica a les esglésies cristianes, tant catòliques com protestants, i Lecciones de urbanidad, on posa en evidència les dictadures que encara es mantenen. El 1989 treu l'àlbum Material sensible, del qual cal remarcar Barcelona i jo, Salam Rashid, un al·legat contra el racisme amb la col·laboració de Paco de Lucía, i Kubala, homenatge a aquest gran futbolista. És el darrer disc en el qual treballa Josep Maria Bardagí.


Joan Manuel Serrat rep la Fiambrera de Plata 2001 de l'Ateneo de Córdoba.
El 1996 enregistra un disc doble que és una antologia de les cançons dels seus companys de la Nova Cançó, amb el títol Banda Sonora d'Un Temps, d'Un País. Com a cançons pròpies tria Me'n vaig a peu i una versió amb piano de Paraules d'amor, interpretada el 1969 per Tete Montoliu. És l'últim disc de Serrat que es publica en format elapé (Ariola, 1996). També el 1996 fa una gira per Espanya amb Víctor Manuel, Ana Belén i Miguel Ríos, amb l'espectacle El gusto es nuestro, que va ser dut per diversos països d'Amèrica el 1997.

El 1998 edita Sombras de la China, amb els arranjaments de Josep Mas 'Kitflus'. Sobre aquest disc hi ha opinions oposades, perquè alguns el consideren una nova joia dintre de la seva discografia, i d'altres, una obra menor. L'any 2000 fa un homenatge a la cançó llatinoamericana amb el disc Cansiones, signat per Tarrés|Serrat, amb adaptacions de temes populars de diversos països de Llatinoamèrica, i autors reconeguts com Violeta Parra, Víctor Jara, Simón Díaz, José Alfredo Jiménez, Enrique Santos Discépolo, entre d'altres. El mateix any s'edita la seva discografia en format CD.

«Fa vint anys que dic que fa...»
Serrat inicia el nou segle amb el disc Versos en la boca, publicat el 2002, en el qual, a més de temes propis, dona veu amb la seva música als poetes Tito Muñoz, Eduardo Galeano i Luis García Montero. A la fi de 2003 llança al mercat Serrat sinfónico en col·laboració amb l'Orquestra Simfònica de Barcelona i Nacional de Catalunya, sota la direcció musical del mestre Joan Albert Amargós, amb la col·laboració especial de Ricard Miralles al piano i Roger Blavia a la percussió. En aquesta producció presenta quinze temes ja coneguts i un de nou, el poema Herido de amor, de Federico García Lorca, que Serrat havia musicat per a Ana Belén.

El 2004, participa en el projecte Neruda en el corazón, amb un disc col·lectiu en el qual interpreta el Poema XX de Pablo Neruda, amb música de Ramón Ayala 'El Mensu'. L'espectacle es va presentar en directe, en un concert únic, el 5 de juliol de 2004 al Palau Sant Jordi de Barcelona, dintre la programació del Fòrum Universal de les Cultures 2004. Aquest any El Periódico de Catalunya li atorgà el premi Català de l'Any en homenatge als seus quaranta anys de carrera. El mateix any participa en l'Acte institucional de la Diada Nacional de Catalunya al Parc de la Ciutadella, interpretant Cançó de bressol. Mentre fa la gira de Versos en la boca es fa córrer la rumor que és malalt. Però Serrat, davant les preguntes dels periodistes, diu amb humor: «Si el doctor em demana que deixi el vi, canvio de doctor». El 2005 es fa pública la notícia de la malaltia. En moltíssims fòrums d'internet apareix una gran quantitat de salutacions i mostres d'estima cap al cantautor. La seva pàgina web oficial supera en aquesta època el milió de visites.

Després de la recuperació va emprendre una nova gira intimista al costat de Ricard Miralles, interpretant els seus temes clàssics sota el títol Serrat 100x100, una llarguíssima gira amb cent cinquanta concerts que s'inicia el 6 de maig de 2005 a Valladolid i finalitza el 14 de desembre de 2006 a Sant Sebastià.

El 15 de març de 2006 va rebre el títol de Doctor Honoris Causa de la Universitat Complutense de Madrid[6] per la seva contribució a la cultura espanyola i llatinoamericana i per la seva labor per la convivència de les diferents llengües de l'estat. Deu dies després rebé la Medalla d'Or al Mèrit en el Treball per la trajectòria professional.[7]

Serrat en l'actualitat

Durant els Premis Ovidi (2008)
El 18 d'abril de 2006 va publicar el disc Mô, amb cançons en català. Aquest nom transcriu la manera com els baleàrics pronuncien el topònim Maó, localitat de Menorca en què el cantant té una casa i passa els estius. El 27 i 28 d'abril de 2006, a Maó, inicia una gira de quaranta-vuit concerts de promoció d'aquest disc per Catalunya, València, les Balears i Madrid. Fa dinou concerts al Teatre Nacional de Catalunya i acaba el quatre d'octubre a Girona. Després fa una segona sessió de concerts de la gira Serrat 100x100.

El 2007 és guardonat amb la Medalla d'Honor del Parlament de Catalunya, en reconeixement per la seva labor en defensa de la llengua i la cultura catalana com a membre, els anys 60, d'Els Setze Jutges, i és investit Cavaller de la Legió d'Honor de la República Francesa. El mateix any fa una gira amb Joaquín Sabina anomenada Dos pájaros de un tiro, que comença el 29 de juny a Saragossa i acaba el 18 de desembre a Buenos Aires, després de setanta-un concerts. Serrat hi interpreta les millors cançons del cantant d'Úbeda, i aquest fa el mateix amb el repertori del Noi del Poble-sec. Dels concerts fets a Madrid s'enregistra un disc en directe i un DVD, editats el desembre de 2007 sota el nom de Dos pájaros de un tiro.

El 17 de juny de 2008 va rebre a València el Premi Ovidi a la trajectòria artística, atorgat pel Col·lectiu Ovidi Montllor de Músics i Cantants en Valencià, el qual va agrair tot assegurant sentir-se «emocionat amb el premi que porta el nom d'un gran amic».[8]

El maig de 2015 l'Arts Santa Mònica li dedicà una exposició, comissariada per Miquel Jurado, repassant la seva trajectòria artística amb motiu dels 50 anys de la seva primera actuació en públic, als estudis de Ràdio Barcelona.[9]

El 2017 assegurà que el Referèndum de l'1O no era transparent, i que tot i que ell és una persona a favor dels referèndums, en aquest cas no hi havia les condicions per votar.[10] Amb anterioritat ja havia assenyalat que no era convenient per a Catalunya independitzar-se d'Espanya.[11]

El novembre de 2021, va anunciar la seva retirada dels escenaris després d'una gira de comiat prevista el 2022 i titulada "El vicio de cantar".[12]

El 23 de desembre, després de 70 concerts arreu del món en el marc de la seva gira musical, va oferir el seu darrer concert al Palau Sant Jordi de Barcelona davant de 15.000 persones.[13]


El concert de Joan Manuel Serrat anunciat a la façana de l'Olympia de París, el 12 de maig de 2018 (gira "Mediterraneo da Capo").

Joan-Manuel Serrat durant el concert del 12 de maig 2018 a l'Olympia de París. (gira "Mediterraneo da Capo").
Els seus poetes
Alguns dels seus temes de més èxit han sigut poemes musicats de poetes de la literatura catalana i castellana:

Antonio Machado, El 1969 li dedica un monogràfic complet: Dedicado a Antonio Machado, poeta, consta de dotze cançons que popularitzaren la figura i l'obra del poeta.
Miguel Hernández, amb un disc dedicat a l'evocació de la seva figura poètica: Miguel Hernández.
Rafael Alberti, el poema La paloma amb música de l'italià Sergio Endrigo i de l'argentí Carlos Guastavino, el 1969, per al disc homònim.
León Felipe, el tema Vencidos, el 1971, per al disc Mediterráneo.
Joan Vergés, el poema El vell, en el disc Per al meu amic, de 1973.
Joan Salvat Papasseit, al qual dedicà un disc monogràfic el 1976: Res no és mesquí. Cal també tenir en compte la cançó-homenatge que Serrat li compongué, publicada anteriorment en el disc Serrat/4, amb el títol Cançó per a en Joan Salvat Papasseit.
Ernesto Cardenal, la cançó Epitafio para Joaquín Pasos, el 1975.
Josep Palau i Fabre, Serrat posa música al poema Vaig com les aus per al disc Tal com raja, el 1980.
Josep Vicenç Foix, el poema És quan dormo que hi veig clar, gravat en Tal com raja.
Josep Carner, posa música a El gall per al disc Bestiari, de Guillermina Motta i a El falcó, per a Fa vint anys que tinc vint anys.
Pere Quart, la cançó Infants, inclosa en Fa vint anys que tinc vint anys.
Jaime Sabines, la cançó La lluna, per a Material sensible, el 1989.
Mario Benedetti, al poeta uruguaià li dedica el monogràfic El sur también existe (1986) i la musicació del poema Maravilla, en el disc Utopía (1992).
José María Fonollosa, adapta el poema Subway I per a la cançó Por dignidad, que s'inclou en Nadie es perfecto.
Eduardo Galeano, els temes Secreta mujer, en Sombras de la China i La mala racha, en el disco Versos en la boca.
Joan Barril, amb el periodista i escriptor barceloní Serrat compon les cançons Salam Rashid, el 1989 i Mírame y no me toques, el 1992.
Luis Cernuda, adapta un poema del poeta sevillà per al tema Más que a nadie, del disc Sombras de la China, el 1998.
Tito Muñoz, Tarrés, en el disc Cansiones (2000) i De cuando estuve loco, en Versos en la boca (2002).
Luis García Montero, el tema Señor de la noche, en el disc Versos en la boca.
Federico García Lorca, el poema Herido de amor en Serrat sinfónico, que ja havia enregistrat Ana Belén en el seu disc Lorquiana.
Serrat i la cultura popular
Dintre del repertori serratià, diversos discos rescaten cançons populars:

Cançons tradicionals, editat el 1968, un conjunt de cançons populars del folklore català, amb la seva interpretació de La presó del rei de França.[14] A més, també ha cantat la cançó de bressol La lluna, la pruna, que va interpretar el 1974 durant l'enregistrament al Casino l'Aliança del Poblenou de l'especial A su aire per a Televisió Espanyola.
Cansiones, del 2000, signat per Tarrés|Serrat, el seu alter-ego, que és una antologia llatinoamericana, amb la interpretació de cançons d'autors com Violeta Parra i Víctor Jara. Diverses fonts assenyalen que aquest disc estava projectat per a la dècada dels setanta, però les convulsions de l'època van fer que es posposés.
Serrat ha interpretat en viu altres cançons del cançoner popular de Llatinoamèrica en les seves presentacions:

Volver a los 17, de Violeta Parra, interpretat en el concert que va oferir a l'Estadi Nacional de Xile, el 1990, després de disset anys d'absència forçada arran de la prohibició que contra ell pesava per la dictadura d'Augusto Pinochet. Serrat va dir que en aquells moments la cançó tenia una nova lectura. El retorn a un país prohibit.
Del cançoner d'Atahualpa Yupanqui: La tarde, Milonga del solitario, Coplas del payador perseguido, Milonga del peón de campo, Canción de los horneros, Luna tucumana, Zamba del grillo, Caminito del indio, Vendedor de yuyos.
Serrat i la copla
La copla és un dels gèneres de referència en l'educació musical de Serrat. L'escoltava a la ràdio i la sentia cantar a la seva mare i les seves veïnes quan era un nen, així ho declara en multitud d'entrevistes. Les veus de Concha Piquer, Juanita Reina, Miguel de Molina, Angelillo o Juanito Valderrama formen part de la seva banda sonora personal. Va assistir personalment a l'enterrament de Concha Piquer, i prologà el llibre Juanito Valderrama: mi Espanya querida d'Antonio Burgos.[15]

Ha compartit escenari amb Juanito Valderrama, Lola Flores (Ay pena, penita, pena), Rocío Jurado (cantant l'Himno de Andalucía). Ha cantat en solitari les coples No me quieras tanto, La niña de puerta oscura... Ha gravat el seu pasdoble Qué bonito es Badalona a duo amb Manolo Escobar, amb Juanito Valderrama el tema Pena mora en el disc Homenaje a Juanito Valderrama, la copla Antonio Vargas Heredia en duo postmortem amb Carlos Cano, en el disc d'homenatge Que naveguen los sueños, i ha participat en l'homenatge pòstum a la figura de Bambino en el disc Bambino, por ti y por nosotros. Totes aquestes manifestacions mostren la seva vinculació musical amb els cantants que van ennoblir la copla.

Serrat i el tango
Un altre dels gèneres que es troben en la memòria musical de Serrat és el tango, que conegué mitjançant el seu pare, que n'era un gran afeccionat. Serrat ha demostrat el seu amor pel tango interpretant-lo en nombroses ocasions, especialment en les seves visites a l'Argentina:

Cambalache d'Enrique Santos Discépolo, durant diversos concerts de la gira de 1983 a Espanya que va quedar plasmat en el seu disc En directo (1984).
El último organito en Cansiones (2000).
Fangal en Cansiones (2000).
Sur (1970) - Caño 14 de Buenos Aires (amb Anibal Troilo)
A Buenos Aires (1970), en el programa de la televisió argentina Sábados circulares.
Amablemente (34 punyaladas) el 1985, al programa de TV3 Cap d'any.
Melodía de arrabal (1988), en directe en el Teatre Albéniz de Madrid, amb l'Orquestra De Osvaldo Pugliese.
Malena (1990) i Margot (1990), al programa Querido Cabaret de TVE.
Taconeando (1990), a Querido Cabaret.
Ninguna (a cappella el 1990), a Querido Cabaret.
Cuando me entres a fallar i Afiche (2000), a cappella en el Programa del Troesma.
També hi ha la influència del tango en Cançó per a Joan Salvat-Papasseit, quan comença: «Per ell la meuca es posava la roba de quan fou verge...»

Serrat i el bolero
El bolero és també un gènere amb rellevància per la seva popularitat a Espanya entre els anys quaranta i seixanta del segle xx, anys d'infantesa i primera joventut de Serrat. El seu mitjà de difusió era la ràdio, igual que els anteriors gèneres. Les veus d'Antonio Machín, Juanito Segarra, Bonet de San Pedro, Jorge Sepúlveda, Lorenzo González o José Guardiola arribaven a tots els racons.

Serrat i la bachata
La bachata és un gènere musical recentment introduït a Espanya. L'any 2004, amb el disc “Bachata entre amigos” (bachata entre amics) del cantautor dominicà Victor Victor, Serrat canta la seva cançó "Lucia" a ritme de bachata.

Serrat i el cinema
El 1968 protagonitza, conjuntament amb Serana Vergano i María José Goyanes la pel·lícula Paraules d'amor, inspirada en la novel·la de Jaume Picas Tren de matinada.

El 1969 roda La llarga agonia dels peixos, dirigida per Francesc Rovira-Beleta, basada en la novel·la Vent de grop, d'Aurora Bertrana. Un altre dels protagonistes de la pel·lícula és Emma Cohen.

El 1972 fa la seva tercera pel·lícula: Mi profesora particular, de Jaime Camino, al costat d'actors com José Luis López Vázquez i Rafael Anglada.

El 1976 s'estrena La ciutat cremada, d'Antoni Ribas. La pel·lícula narra els fets que ocorregueren a Barcelona entre els anys 1899 i 1909, des de l'arribada dels soldats de la guerra colonial de Cuba fins a la rebel·lió popular coneguda com La Setmana Tràgica. Per donar relleu al film, intervingueren en papers secundaris Núria Espert, Mary Santpere, Ovidi Montllor i Joan Manuel Serrat entre d'altres. Serrat hi interpreta el paper de Ramon Clemente i Garcia, carboner retardat mental, que es posa a ballar amb l'esquelet d'una monja desenterrada després de profanar les tombes del convent de Les Magdalenes. El noi fou condemnat a mort i afusellat.

Traduccions
Serrat canta en altres llengües
Gallec

Anduriña (1997), de Juan Pardo i Antonio Morales, canta amb Juan Pardo
Portuguès L'any 1969, treu a Portugal l'àlbum Joan Manuel Serrat...e as suas canções, amb les següents cançons, adaptades per Alexandre O'Neil, Antonio José i J. Magalhaes Pereira.

Manuel
Canção de madrugada (Cançó de matinada)
Minhas gaivotas (Mis gaviotas)
Poco antes que batam as dez (Poco antes de què den las diez)
O ferro-velho (El drapaire)
Poema de amor
Como faz o vento (Com ho fa el vent)
Pouco a pouco (De mica en mica)
O saltimbanco (El titiritero)
Palavras de amor (Paraules d'amor)
Meu amor adeus (Me'n vaig a peu)
Sabes (Saps)
L'any 1986 surt el disc Sinceramente teu, que inclou cançons en castellà i d'altres en portuguès, versionades per Santiago Kovadoff.

Sinceramente teu
Eu me dou bem com todo o mundo, canta amb Maria Bethânia
Barquinho de papel
Não faço mais do que pensar em ti, canta amb Gal Costa
Cada qual com sua mania, canta amb Caetano Veloso
De vez em quando a vida
Uma mulher nua e no escuro (1986), lletra de Mario Benedetti.
D'altra banda, també enregistrà en portuguès els temes següents.

La, la, la (1968)
Poema de amor (1968), versió d'Antonio José
Francès

La, la, la (1968), versió de Pierre Delanoe
Poème pour une voix (Poema de amor) (1968) versió de Louis Amade
Italià

La, la, la (1968)
Poema d'amore (1968)
Anglès

She gives me love (La, la, la) (1968), versió de Michael Julian
Guaraní

Che Pykasumi (2000), amb una versió al castellà de Rubén Bareiro Saguier i el mateix Serrat
Basc

La cançó Edurne, principalment en castellà, conté alguns versos en èuscar.
Les cançons de Serrat cantades en altres llengües
Joan Manuel Serrat ha traduït al castellà algunes de les seves cançons catalanes i les ha interpretades:

En cualquier lugar (En qualsevol lloc)
Tiempo de lluvia (Temps de pluja)
Palabras de amor (Paraules d'amor)
D'altra banda Joan Isaac, en el seu disc Joies robades (2002), va enregistrar a duo amb Serrat Aquelles petites coses, la seva versió catalana d'Aquellas pequeñas cosas. L'any 1974 el cantant italià Gino Paoli va publicar I semafori rossi non sono Dio, un disc dedicat totalment a temes de Serrat traduïts a l'italià.[16]

Discografia
Vinils de llarga durada
Foren tots editats en compactes els anys 1990, 2000 i 2007.

Ara que tinc vint anys (Edigsa,1967)
Cançons tradicionals (Edigsa, 1968)
Com ho fa el vent (Edigsa, 1968)
La paloma (Zafiro/Novola, 1969)
Dedicado a Antonio Machado, poeta (Zafiro/Novola, 1969)
Serrat/4 (Edigsa, 1970)
Mi niñez, també conegut com a Disco blanco (Zafiro/Novola, 1970)
Mediterráneo (Zafiro/Novola, 1971)
Miguel Hernández (Zafiro/Novola, 1972)
Per al meu amic (Edigsa, 1973)
Para vivir, també conegut com a Canción infantil para despertar a una paloma morena de tres primaveras (Zafiro/Novola, 1974)
Para piel de manzana (Ariola, 1975)
Res no és mesquí (Edigsa, 1977)
1978 (Ariola, 1978)
Antologia Catalana 1966-78 (Edigsa, 1978)
Tal com raja (Ariola, 1980)
En tránsito (Ariola, 1981)
Cada loco con su tema (Ariola, 1983)
Fa vint anys que tinc vint anys (Ariola, 1984)
En directo (Ariola, 1984)
El sur también existe (Ariola, 1985)
Sinceramente teu (amb Maria Bethânia, Raimundo Fagner, Gal Costa, Caetano Veloso i Toquinho) (Ariola, 1986)
Bienaventurados (Ariola, 1987)
Material sensible (Ariola, 1989)
Utopía (Ariola, 1992)
Nadie es perfecto (Ariola, 1994)
Banda sonora d'un temps, d'un país (Ariola, 1996).
Vinils de dues o quatre cançons que contenen temes no pas enregistrats en d'altres discs
Ella em deixa, El mocador, La mort de l'avi, Una guitarra (Edigsa, 1965)
Quan arriba el fred, Sota un cirerer florit, Ara que tinc vint anys, El drapaire (Edigsa, 1966)
Les sabates', Me'n vaig a peu, Cançó de matinada, Paraules d'amor (Edigsa, 1967)
Per Sant Joan, Marta (Edigsa, 1968)
La controvertida La, la, la', en totes les seves versions –llevat de la catalana-, només apareix en discos de dues cançons.

Discs compactes
El gusto es nuestro (amb Ana Belén, Miguel Ríos i Víctor Manuel) (Ariola, 1996), publicat en format CD i DVD.
Serrat narrador. Liliana, Historia de Babar y Viaje a la luna (narracions amb música, Audivis Ibérica, 1997)
Serrat narrador. Liliana, Història de Babar i Viatge a la lluna (narracions amb música, Audivis Ibérica, 1997)
Sombras de la China (Ariola, 1998)
Cansiones (Ariola, 2000)
Versos en la boca (2002)
Serrat sinfónico (2003)
Mô (2006)
Dos pájaros de un tiro (amb Joaquín Sabina) (2007)
Hijo de la luz y de la sombra (2010)
La orquesta del Titanic (2012), amb Joaquín Sabina.
En el Luna Park cd+dvd (2012), amb Joaquín Sabina.
Antología desordenada (2014)
Discs i gravacions no pas autoritzats
Article principal: Joan Manuel Serrat (Bootlegs)
Platxèria: Un poema de Joan Salvat-Papasseit. No tenim referències de la data d'enregistrament. Se suposa que és una gravació residual de Res no és mesquí. Circula per internet.
Al grec: Disc de vinil de caràcter il·legal que circulà per Espanya el 1983.
Discs col·lectius d'homenatge
Serrat, eres único (BMG Ariola, 1995)
Serrat, eres único (volum 2) (BMG Ariola, 2005)
Cuba le canta a Serrat (Discmedi, 2005)
Per al meu amic Serrat (Discmedi, 2006)
Cuba le canta a Serrat (volum 2) (Discmedi, 2007)
Señora. Ellas cantan a Serrat (Discmedi, 2009)
Cantares. Los artistas flamencos cantan a Serrat (Universal Music, 2011)
Actualment, tots els àlbums originals de Serrat es troben disponibles en disc compacte, publicats per BMG Ariola; només romanen «introbables» alguns temes publicats en discs senzills o EP.

Vi
La passió de Serrat pel món del vi el va portar a iniciar el seu propi celler el 1998 a la DO Montsant i a la DOQ Priorat. Actualment produeix vins com el Mas Perinet, Clos Maria i Gòtia, entre d'altres.[17]

Distincions
Fotogramas de Plata a la millor activitat musical (1970 i 1972)
Medalla d'Or de la Ciutat de Barcelona (24 de març de 2006)
Medalla d'Honor del Parlament de Catalunya (2007) (col·lectiva com a membre de Els Setze Jutges)
Premi Ovidi (17 de juny de 2008)
Premi Ciutat de Barcelona (2010).[18]
Doctorat honoris causa per la Universitat Nacional del Comahue (Neuquén, Argentina) en 1999.[19]
Doctorat honoris causa per la Universitat Autónoma del Estado de Morelos de Cuernavaca (estat de Morelos, Mèxic), el 16 de maig de 2003.[20]
Doctorat honoris causa per la Universitat Nacional de Córdoba (Argentina), el 25 de noviembre de 2005.[19]
Doctorat honoris causa per la Universitat Complutense de Madrid, el 15 de març de 2006.
Doctorat honoris causa per la Universitat Miguel Hernández d'Elx, el 21 de maig de 2010.
Doctorat honoris causa per la Universitat Pompeu Fabra de Barcelona, el 14 de juny de 2011.
Doctorat honoris causa per la Universitat Nacional Autónoma de México, el 22 de setembre de 2011.[21]
Premi Ondas especial de l'Organització per la seva trajectòria professional a la història de la música popular (1995).[22]
Premi Micrófono de Oro (2003)
Legió d'Honor Cavaller de la Legió d'Honor (França)
Orde de Maig Comanador de l'orde de Maig (Argentina)[23]
Orde de l'Àliga Asteca Insígnia de l'orde de l'Àliga Asteca (2010) (Mèxic)[24]
Medalla d'Or al Mèrit del Treball Medalla d'Or al Mèrit al Treball (25 de març de 2006) (Espanya)
Premi Azucena Villaflor de De Vincenti (2013)[25]
 Gran Creu de l'orde Civil d'Alfons X el Savi (2022)
Carles Puigdemont i Casamajó (Amer, 29 de desembre de 1962) és un periodista i polític català, 130è president de la Generalitat de Catalunya.[a]

Es va iniciar al periodisme en diversos mitjans comarcals. Més tard va esdevenir director de l'Agència Catalana de Notícies, així com del setmanari Catalonia Today. Militant de Convergència i Unió des del 1983, començà la seva carrera política el 2006, quan fou elegit diputat al Parlament per CiU. El 2011 fou elegit alcalde de Girona. Quatre anys després es va convertir en president de l'Associació de Municipis per la Independència. El 10 de gener de 2016 va ser investit 130è president de la Generalitat de Catalunya pel Parlament de Catalunya[4][5][6]

El seu govern va promoure un referèndum sobre la independència l'1 d'octubre de 2017. El 28 d'octubre del mateix any el govern espanyol, a l'empara de l'article 155 de la Constitució espanyola, va destituir-lo del seu càrrec, conjuntament amb els consellers del seu govern, una decisió que no acceptaren ni ell ni els membres del Govern.[7] El mateix dia, el Parlament havia declarat formalment la independència.[8] El 30 d'octubre de 2017 Puigdemont marxà a Brussel·les juntament amb quatre consellers del seu govern, Clara Ponsatí, Antoni Comín, Lluís Puig i Meritxell Serret.[9][10] El 25 de març de 2018 fou retingut a Alemanya després que s'hagué activat una ordre europea de detenció contra ell.[11] Va ser posat en llibertat el 6 d'abril en mesures cautelars.[12] El juliol de 2018 va presentar el projecte de Crida Nacional per la República.[13] Des del mateix 2018, és president del Consell per la República.

El 2019 fou escollit diputat al Parlament Europeu representant Lliures per Europa. Entre 2020 i 2022 fou President de Junts per Catalunya.

Durant tot aquest temps ha patit persecució i intents d'extradició per part de la justícia espanyols, com es va posar de manifest amb la detenció a Sardenya de 2021.

El 2023 va formar part de la negociació entre Junts i el PSOE per investir Pedro Sánchez president del govern espanyol, després de les eleccions generals espanyoles.[14]

Primers anys
Infància i joventut

Carles Puigdemont, de petit (a la dreta), amb el seu germà gran.
Carles Puigdemont va néixer al número 6 del carrer de Sant Miquel d'Amer, un edifici conegut com a can Crous.[15] Fill de Xavier Puigdemont i Núria Casamajó, és el segon de vuit germans d'una família de tradició pastissera.[16][17] Tot i que la seva família no està relacionada directament amb la política, el seu besavi i el seu oncle Josep Puigdemont (1979-1983)[18] foren batlles d'Amer.[19] La raó del nom de Carles és en record del seu avi Carles Casamajó, que l'hivern del 1939, al final de la Guerra Civil, va marxar a l'exili a França des d'on enviava cartes a la família, abans que desaparegués el 1943 sense deixar rastre.[20] Per la seva banda, el seu avi patern, Francesc Puigdemont, va fugir del bàndol republicà després de ser cridat a files i es va refugiar a la Serra de Cadis i a Burgos.[21]

Va ser escolaritzat al seu poble natal i també va ser intern a Santa Maria del Collell, on va tenir de mestres l'escriptor Manel Costa-Pau i el cantautor Josep Tero, entre altres.[19] Durant la joventut va ajudar a la pastisseria familiar. Va ser baixista del grup de pop-rock Zènit, creat al casal d'Amer, que va tocar en alguns esdeveniments del poble.[22] També va fundar la publicació local Espelt amb Salvador Clarà.[23] Va començar estudis de Filologia catalana al Col·legi Universitari de Girona, una carrera que va compaginar amb algunes col·laboracions amb mitjans de comunicació locals, fins que els va abandonar per dedicar-se plenament al periodisme.[24]

Carrera periodística
Puigdemont es va iniciar en el periodisme amb 16 anys,[25] com a corresponsal a Amer del diari Los Sitios i va arribar a ser redactor en cap d'El Punt, diari on va començar a treballar el 1982 com a corrector lingüístic.[26] En aquell mateix període va fundar l'empresa de serveis periodístics CAT Edicions, que elaborava butlletins, pròlegs i discursos per a alcaldes, principalment de CiU.[22]

A la dècada del 1990 va impulsar projectes de comunicació a través d'Internet per a la Diputació de Girona.[15]

El 1993 es va prendre un any sabàtic i va recórrer els països de la Unió Europea per elaborar diversos reportatges que es van publicar aquell any a la revista Presència.[26] És autor del llibre Cata… què? (La Campana, 1994), en què analitza com ha estat tractat el catalanisme per la premsa internacional des dels Fets de Prats de Molló fins als Jocs Olímpics de Barcelona de 1992.[26] En aquesta obra investiga el ressò internacional que va tenir el catalanisme en la premsa internacional, sobretot als EUA i a Europa durant el franquisme; també aprofundeix en altres temes com les declaracions de l'abat Escarré, la figura de Tarradellas, la victòria catalanista, l'ús de la llengua, les tensions entre Espanya i Catalunya, l'independentisme, etc.[27] Puigdemont també va tractar aquesta en les seves columnes a la revista Presència.[26]

Entre 1999 i 2002 va ser el primer director de l'Agència Catalana de Notícies, nascuda amb l'objectiu de dotar els mitjans locals i comarcals catalans d'un servei informatiu multimèdia per Internet.[28] També va ser director general de la publicació Catalonia Today, el diari català en anglès que va contribuir a impulsar.[16]

El març de 2006 va fundar amb el periodista Saül Gordillo l'empresa Doble Utopia, que a través de la seva filial Poliblocs va promoure la primera edició de la Catosfera.[29]

A més a més, ha publicat diversos assaigs sobre comunicació i noves tecnologies, i ha col·laborat en mitjans de comunicació. És membre de la demarcació de Girona del Col·legi de Periodistes de Catalunya.[19]

Inici de la carrera política
Activisme i Parlament
Considerat independentista des del final de la dècada del 1970, Puigdemont fou activista de la Crida a la Solidaritat en Defensa de la Llengua, la Cultura i la Nació Catalanes. Va pertànyer a la Joventut Nacionalista de Catalunya, que va contribuir a fundar a les comarques gironines amb Pere Casals.[26] L'estiu de 1991 va fer un viatge a Eslovènia per conèixer de prop el seu procés d'independència.[25] Va formar part de l'organització d'actes de suport als independentistes detinguts en l'operació Garzón el 1992.[30] Militant de Convergència Democràtica de Catalunya des de 1983,[31] va ser director de la Casa de Cultura de Girona (2002-2004).

El 2006 va esdevenir diputat per CiU al Parlament de Catalunya, càrrec que mantindria entre la vuitena i desena legislatures. En aquest període, va ser membre de diferents comissions parlamentàries: d'Educació i Universitats (2006-2010), d'Acció Exterior i de la Unió Europea (2006-2015; anomenada d'Acció Exterior, Unió Europea i Cooperació en la darrera legislatura), de Polítiques de Joventut (2006-2012), de Cultura i Llengua (2010-2015) i del síndic de greuges (2012-2015).

Alcaldia de Girona
El 2007 el seu partit li proposa encapçalar la llista de CiU a l'Ajuntament de Girona a les eleccions municipals, en substitució de l'advocat Carles Mascort.[30] Puigdemont va acceptar amb la condició de fer ell la llista, decidir el to de la campanya i no fer servir el local del partit.[25] Finalment, no va guanyar les eleccions i va romandre a l'oposició. En les eleccions de 2011, però, va trencar l'hegemonia del PSC a Girona –els socialistes havien governat durant els 32 anys de democràcia fins llavors– i va esdevenir alcalde de la ciutat.[32] Va governar en minoria durant els dos mandats a l'alcaldia, establint pactes amb diverses formacions polítiques del consistori.[33] Com a alcalde, se'n destaquen la projecció turística de la ciutat –en part com a estratègia per pal·liar els efectes de la crisi econòmica i generar ocupació–[34] i la potenciació de projectes com Temps de Flors, el festival Strenes,[35] la campanya Girona 10 i l'obertura a rodatges com la sèrie estatunidenca Joc de Trons.[33] Tot i això, la Candidatura d'Unitat Popular, va criticar especialment el model turístic de la ciutat,[17] i va impugnar la contractació dels càrrecs de confiança del govern municipal gironí.[33]

Una de les mesures més controvertides en l'etapa d'alcaldia va ser l'adquisició del fons del crític d'art Rafael Santos i Torroella el 2014.[36] En aquell moment, partits de l'oposició i la plataforma Aigua és Vida van denunciar que l'executiu tenia previst pagar part del fons amb el cànon de l'aigua, un extrem que l'ajuntament va negar.[37] Anys després, la Fiscalia Anticorrupció va obrir una investigació per esclarir si el consistori havia destinat diners procedents del cànon de l'aigua per la compra d'aquest fons.[38] El novembre de 2020, el Tribunal Suprem va descartar cap delicte. En aquest sentit, la sentència va concloure que l'operació podria constituir una infracció administrativa, a valorar per la jurisdicció contenciosa administrativa, però no pas una infracció penal.[39] Justament, el govern municipal liderat per Puigdemont va encarregar el 2012 una auditoria per conèixer a fons la situació de l'empresa mixta Aigües de Girona, Salt i Sarrià davant dels dubtes suscitats per la gestió durant els 20 anys anteriors.[40]


Carles Puigdemont, el 2015
A banda, l'inici del procés d'independència també va marcar el seu mandat. El 2012 la Delegació del Govern de l'Estat a Catalunya va denunciar l'ajuntament per haver destinat diners públics per a la contractació de trens especials a Renfe amb motiu de la celebració de la manifestació «Catalunya, nou estat d'Europa»; i el jutjat administratiu va anul·lar el decret d'alcaldia que ho permetia, tot donant parcialment la raó al govern central.[41] El 2015 l'Ajuntament va ser investigat per la Fiscalia de l'Audiència Nacional per haver aprovat una moció en favor de la Declaració d'inici del procés d'independència de Catalunya del Parlament de Catalunya.[33]

El juliol de 2015 va substituir Josep Maria Vila d'Abadal com a president de l'Associació de Municipis per la Independència, i poc després va ser elegit diputat a les eleccions al Parlament de Catalunya del 27 de setembre de 2015 a la llista de Junts pel Sí.[42] Dins la coalició independentista, ocupava la tercera posició de la llista per les comarques gironines, per darrere de Lluís Llach i Anna Caula.[43]

President de la Generalitat de Catalunya (2016-2017)
Primers mesos

Artur Mas imposa la medalla a Carles Puigdemont, el 2016
El 9 de gener de 2016, el llavors president en funcions de la Generalitat, Artur Mas, va proposar el seu nom com a candidat per a la Presidència de Catalunya.[5] La CUP-CC va acceptar el fet que Carles Puigdemont fos el següent president de la Generalitat amb un pacte amb Junts pel Sí. El diumenge, 10 de gener de 2016, l'últim dia legal per a dur-ho terme, va ser investit president pel Parlament de Catalunya.[5] Per cloure el seu discurs amb una declaració de l'estil que volia imprimir al seu mandat, va fer servir una cita de Miquel Pairolí:

«	La dignitat construeix la personalitat com l'orgull tendeix a destruir-la. Per tant, deixem l'orgull, agafem dignitat.[22]	»

Puigdemont al costat de Neus Munté al congrés fundacional del Partit Demòcrata Europeu Català.
L'endemà del ple d'investidura va deixar l'alcaldia de Girona i va ser substituït en funcions per Isabel Muradàs, primera tinent d'alcalde, fins a l'elecció d'Albert Ballesta i Tura com a nou alcalde.[44] El 12 de gener va entrar en vigor el seu nomenament com a president i va prendre possessió del càrrec en una cerimònia al Palau de la Generalitat.[45][46] En el jurament del càrrec, no va jurar fidelitat ni al Rei ni a la Constitució, tan sols al poble català, fet que va generar polèmica entre alguns sectors.[47][48] El 13 de gener va signar el decret de nomenament dels membres del seu Consell Executiu (Govern de Catalunya 2016-2017).[49]


Mariano Rajoy reunit amb Carles Puigdemont el 20 d'abril de 2016, en la seva primera reunió amb el president espanyol.
La nova legislatura constituent prevista per només 18 mesos, va afrontar l'acció de govern amb el progressiu desplegament de les anomenades estructures d'Estat,[50] la greu situació econòmica derivada de la crònica escassetat de les finances públiques, el desplegament de l'acció exterior[51] i les amenaces i obstruccions de l'Estat espanyol materialitzat en els constants recursos d'anticonstitucionalitat.[52] A banda, el suport de la CUP esdevingué progressivament complicat malgrat l'acord de legislatura. Les tensions culminaren el juny del 2016, quan la formació anticapitalista denegà el suport als pressupostos.[53] En resposta, Puigdemont presentà una moció de confiança per a dia 28 de setembre de 2016.[54][55]

Del 8 al 10 de juliol de 2016 Puigdemont va assistir, juntament amb la resta de militants de Convergència, a l'últim congrés d'aquest partit, en el qual es va acordar la seva refundació en un nou partit que tindria el seu primer congrés del 8 al 10 de juliol. El president va tancar el denominat congrés fundacional reclamant «que el nou partit es posès al servei de la societat per fer la independència».[56]

El 19 de setembre de 2016 es va reunir amb el seu homòleg valencià Ximo Puig al Palau de la Generalitat Valenciana i van signar l'acord de reciprocitat dels canals de la Radiotelevisió Valenciana amb els de la Corporació Catalana de Mitjans Audiovisuals.[57] L'acord incloïa la creació d'una comissió tècnica mixta amb Catalunya perquè, quan comencès a funcionar de nou Radiotelevisió Valenciana, es fes efectiva aquesta reciprocitat.[58]

Moció de confiança i referèndum
Els dies 28 i 29 de setembre de 2016, el president fou sotmès a una moció de confiança[59] després que la CUP denegués el seu suport als pressupostos del govern. El seu discurs al Parlament el dia abans de la votació de la moció, va anunciar que convocaria un referèndum d'independència que se celebraria a tot tardar el setembre de 2017,[60] acordat amb el govern espanyol o no.[61] L'endemà de l'anunciament del referèndum, Puigdemont va aconseguir superar la moció amb els ja anunciats vots de la CUP, la qual no va garantir donar suport als següents pressupostos, i de la seva coalició Junts pel Sí, sumant un total de 72 vots de 135.[62] La resta de partits van votar-hi en contra, amb la novetat que Catalunya Sí que es Pot va celebrar que Puigdemont apostés pel referèndum, encara que no li donés suport a la moció per les incerteses sobre els pressupostos.[59]

Després de l'aprovació el 6 d'octubre del mateix any de la resolució en la qual s'instava al Govern a la celebració d'un referèndum vinculant sobre la independència de Catalunya,[63] al desembre del mateix any convocà el Pacte Nacional pel Referèndum[64] i, a instàncies de Catalunya Sí que es Pot, s'avingué a intentar pactar el referèndum amb l'Estat espanyol sense, però, renunciar a convocar-lo en cas que fos rebutjat. En el seu primer discurs de Cap d'Any, el 30 de desembre de 2016, va assegurar que el referèndum seria «legal i vinculant».[65]

Per tal de poder pactar el referèndum amb l'Estat, Puigdemont va explicar el referèndum en nombroses ocasions, juntament amb el vicepresident Oriol Junqueras, i en alguns casos també amb el conseller d'Afers Exteriors Raül Romeva i amb altres membres del Govern. Entre les vegades que va explicar el referèndum, destaca la conferència que va presentar en una sala del Parlament Europeu a Brussel·les el 24 de gener de 2017,[66] on va subratllar que Catalunya decidiria lliurement el seu futur mitjançant un referèndum legítim i legal i que Europa, en comptes de «mirar cap a una altra banda», havia de ser part de la solució.[67] També cal remarcar l'última conferència que va fer al Palau de Cibeles de Madrid en la qual va oferir a Mariano Rajoy el referèndum pactat. Aquell mateix dia va transcendir al diari El País un esborrany sobre la llei de transitorietat jurídica de la Generalitat. Puigdemont va acabar la seva intervenció a la conferència assegurant que si no es trobava una via pactada, el Govern català «es mostraria fidel» al compromís amb el poble de Catalunya que considerava «democràticament inviolable», i assegurant que es faria el referèndum encara que no fos pactat, tal com havia explicat fins aleshores.[68]


Puigdemont fent la seva primera declaració després del ple del Parlament que va declarar la independència de Catalunya, acompanyat dels consellers del Govern.
Finalment, Puigdemont i Junqueras, acompanyats pels membres del Govern i tots els diputats de Junts pel Sí van anunciar la data i la pregunta del referèndum en un acte solemne al Pati dels Tarongers del Palau de la Generalitat el juny de 2017.[69] La data del referèndum anunciada pel president seria l'1 d'octubre de 2017 i la pregunta «Voleu que Catalunya sigui un estat independent en forma de república?».[70][71]

El referèndum celebrat l'1 d'octubre de 2017 enmig d'una forta repressió policial, va donar més d'un 90% de vots a favor del sí. Hi va participar el 43% de l'electorat. El mateix dia, Puigdemont va anunciar que traslladaria els resultats del referèndum al Parlament de Catalunya. En sessió plenària el 10 d'octubre, Puigdemont va fer una declaració parcial d'independència, a l'espera d'una mediació internacional.[72] El president va anunciar immediatament que la declaració quedava en suspens temporal per obrir un període de negociació amb el govern espanyol.[73]

Arran d'aquests fets, el govern espanyol va anunciar el 21 d'octubre la seva voluntat d'aplicar l'article 155 de la Constitució. L'aplicació d'aquest article també plantejà que el Parlament no pogués proposar un candidat a la presidència ni celebrar debat d'investidura. L'aplicació del 155 es va aprovar al Senat 27 d'octubre, el mateix dia que el Parlament de Catalunya va declarar formalment la independència.[74]

Aplicació de l'article 155 i cessament
L'endemà de la declaració d'independència, el 28 d'octubre, Puigdemont va ser destituït del càrrec de president de la Generalitat, juntament amb tot el seu govern, com a part de l'aplicació de l'article 155 de la Constitució espanyola. Dos dies després, el fiscal general de l'Estat espanyol, José Manuel Maza, va anunciar la presentació d'una querella davant l'Audiència Nacional per rebel·lió, sedició i malversació de fons públics contra Puigdemont i la resta del seu Govern, així com una altra querella davant el Tribunal Suprem espanyol contra la Mesa del Parlament. El dia 31 d'octubre, l'Audiència Nacional va citar a declarar el Puigdemont i tots els seus consellers els dies 2 i 3 de novembre a les nou del matí.[75] No obstant això, en aquell moment Puigdemont ja no es trobava a Espanya; juntament amb els consellers cessats Antoni Comín (Salut), Lluís Puig (Cultura), Meritxell Serret (Agricultura) i Clara Ponsatí (Educació), havia marxat a Brussel·les el dia anterior.[76] Segons algunes fonts, va aconseguir arribar a Bèlgica en un avió que va agafar a Marsella (França), on havia arribat mitjançant un cotxe d'incògnit de matinada en una ruta de més de 5 hores que partia de la seva residència a Sant Julià de Ramis.[77][78]

En una compareixença el 31 d'octubre, ja des de la capital belga, Puigdemont va demanar a la comunitat internacional que s'involucrés en el cas català, assegurant l'existència d'una ofensiva brutal per part del govern espanyol contra les institucions catalanes i tots els seus funcionaris. En aquell moment, va assegurar, el govern va optar per la prudència i la moderació per tal d'evitar la violència i l'agressivitat del govern espanyol. També va afirmar que el govern espanyol «cercava venjança» i que mentre hi hagués un context d'amenaça continuaria a Brussel·les. Finalment, Puigdemont va fer una crida a l'independentisme d'aprofitar les eleccions convocades pel govern espanyol per al 21 de desembre per a «consolidar la República» i combatre la intervenció de la Generalitat.[79]

Període a l'estranger (2017-actualitat)
Primera euroordre
El dia 3 de novembre, després que, tal com havia anunciat l'advocat de Puigdemont a Bèlgica, Paul Bekaert, Puigdemont no s'hagué presentat a l'Audiència Nacional atès que l'advocat no creia que hi hagués garanties per rebre un judici just, la jutge Carmen Lamela emeté una euroordre de detenció europea contra ell i els quatre consellers del seu govern que no s'havien presentat a la citació judicial.[80] El 5 de novembre, Puigdemont i els consellers Serret, Comín, Puig i Ponsatí es presentaren a una comissaria belga en presència dels seus advocats i es posaren a disposició de les autoritats belgues, «amb la voluntat de no eludir l'acció de la justícia sinó simplement defensar-se en un procés just i imparcial».[81] El jutge d'instrucció de Brussel·les els va deixar en llibertat provisional[82] i va afirmar en la seva interlocutòria que «la presó preventiva hauria causat danys irreparables».[83]

El dia 14 de novembre el jutge belga s'havia de pronunciar sobre la petició d'extradició, però el 5 de desembre, el magistrat del Tribunal Suprem Pablo Llarena va retirar l'ordre europea de detenció, però no pas l'ordre de detenció espanyola, de manera que, en cas que tornessin a Catalunya, podrien ser immediatament detinguts. Es va interpretar que el jutge espanyol no volia que la justícia belga decidís sobre la situació de Puigdemont i els altres quatre consellers destituïts,[84] i evitar així que només se'ls jutgés per un delicte de malversació i no per sedició i rebel·lió, que no existeixen a Bèlgica.[85]

Eleccions al Parlament de 2017

Intervenció des de Brussel·les en la Nit de Santa Llúcia (15 de desembre de 2017).
Puigdemont es presentà a les eleccions al Parlament de Catalunya de 2017 com a cap de llista de la circumscripció de Barcelona per a la candidatura Junts per Catalunya, optant d'aquesta manera a la presidència de la Generalitat,[86] càrrec del qual havia sigut destituït, segons el Govern central espanyol. Junts per Catalunya quedà segona a les eleccions amb un resultat de 940.602 vots i 34 escons, per darrere de Ciutadans, però els partits republicans van mantenir la majoria parlamentària, car la suma de tots els escons (34 de Junts per Catalunya, 32 d'Esquerra Republicana i 4 de la CUP) fou de 70 escons, dos més dels necessaris per a obtenir la majoria absoluta al Parlament.[87]

Des de Brussel·les, va gravar el 30 de desembre el seu discurs de Cap d'Any, que no va ser emès per TV3 a causa de l'aplicació de l'article 155.[65]

Carles Puigdemont era candidat inicial a presidir la Generalitat de Catalunya, però per la seva situació judicial i d'exili el Tribunal Constitucional va prohibir-ne la candidatura. Després de diverses candidatures fallides, Quim Torra el succeiria com a president el maig de 2018.[88]

El dia 22 de gener de 2018 Puigdemont havia viatjat a Copenhaguen, tot i el risc de poder ser arrestat si el jutge hagués acceptat a tràmit l'emissió d'una nova euroordre de detenció demanada per la fiscalia espanyola,[89][90] per participar en una conferència a la Universitat de Copenhaguen sobre la situació de Catalunya i els reptes que encarava en el context europeu.[91][92] Pocs dies després, Puigdemont va deixar Brussel·les i es va instal·lar en una vil·la de Waterloo amb la intenció de convertir-la amb la Casa de la República a l'exili.[93]

El mes de març, l'actor autoproclamat president de Tabàrnia, Albert Boadella, es personà a la casa de Puigdemont, a Waterloo, per a fer-li un escarni. Carles Puigdemont en eixos moments es trobava a Finlàndia.[94] Mesos més tard es va saber que el viatge de Boadella es va pagar amb fons europeus, amb el mecanisme pensat per la Unió Europea perquè els ciutadans europeus coneguin el Parlament Europeu.[95]

Procés judicial a Alemanya
Vegeu també: Mobilitzacions contra la detenció de Carles Puigdemont

Llaços grocs a l'entrada de la presó de Neumünster
El 23 de març de 2018, el jutge instructor Pablo Llarena va procedir a emetre una segona ordre de detenció europea i internacional contra Puigdemont, que en aquell moment es trobava a Hèlsinki (Finlàndia), acusant-lo d'haver comès els delictes de rebel·lió i malversació. Dos dies després, el 25 de març, fou detingut per la Policia Federal alemanya a la població de Schuby, al land alemany de Slesvig-Holstein, mentre retornava en cotxe del viatge a Finlàndia,[96] i ingressà seguidament a la presó de Neumünster, ubicada al mateix estat federal.[97] L'endemà va comparèixer davant del Tribunal Suprem de Slesvig-Holstein amb el propòsit que es comprovés la seva identitat i tractar altres qüestions formals. Després de la compareixença al Tribunal, el jutge alemany decidí de mantenir a Puigdemont sota custòdia policial a la presó de Neumünster.[98] El seu advocat a Alemanya era Wolfgang Schomburg, exmagistrat del Tribunal Suprem Federal Alemany.[99]

El 5 d'abril l'Audiència de Slesvig-Holstein descartà l'extradició de Puigdemont per un delicte de rebel·lió i el deixà en llibertat sota una fiança de 75.000 €, amb la prohibició d'abandonar Alemanya i amb l'obligació de presentar-se a qualsevol comissaria del país un cop per setmana.[100] L'endemà es feu efectiva la seva posada en llibertat,[101] al mateix dia que es va traslladar a Berlín on va anunciar que fixaria la seva residència mentre durés el seu procés judicial a Alemanya.[102] Dos mesos després, no obstant això, es va traslladar a Hamburg.[103]

El 9 de maig, un cop descartada l'extradició pel delicte de rebel·lió, el jutge Pablo Llarena va obrir la porta a rebaixar les acusacions de rebel·lió per les de sedició, fet que hagués pogut permetre una possible extradició a Espanya.[104] El jutge Llarena tancà el sumari de la investigació feta a Puigdemont i altres diputats i els suspengué dels seus càrrecs de diputat.[105] No obstant això, el juliol de 2018, el tribunal de Slesvig-Holstein només va acceptar extradir Puigdemont per malversació de fons públics, descartant els altres delictes.[106] Això va fer que el jutge Llarena no acceptés l'extradició i retirés l'euroordre contra ell i la resta dels membres del Govern a l'estranger, fet que va permetre a Puigdemont deixar Alemanya i retornar a Bèlgica.

El 16 de juliol, Puigdemont va presentar juntament amb Quim Torra el seu nou projecte polític, la Crida Nacional per la República, un moviment amb la voluntat de convertir-se en un partit polític que aglutini la majoria del vot independentista català.[13]

Retorn a Waterloo

Carles Puigdemont i Casamajó en un acte de suport a Adrià Carrasco i Tarrés davant de la Comissió Europea.
El 28 de juliol de 2018, Puigdemont va retornar a Bèlgica després de quatre mesos a Alemanya, agafant un vol des d'Hamburg a Brussel·les, on per primer cop des que va marxar de Catalunya va entrar a la delegació de la Generalitat a Brussel·les. El mateix dia, acompanyat d'Antoni Comín i Meritxell Serret entre d'altres, i acompanyat d'un centenar de persones, va fer una declaració conjunta a l'anomenada Casa de la República, la vil·la ubicada a Waterloo que Puigdemont havia llogat el febrer del mateix any i seu del Consell per la República, un organisme establert al pacte de govern entre Junts per Catalunya i Esquerra després de les eleccions de 2017.[107]

El 2020 va ser escollit president del partit Junts per Catalunya amb 2.115 vots dels militants. De cara a les eleccions al Parlament de Catalunya de 2021, Puigdemont va anunciar que lideraria la llista de JxCAT per la circumscripció de Barcelona per tal d'ajudar la candidata a la presidència, Laura Borràs.[108]

Detenció a Itàlia
Article principal: Detenció de Carles Puigdemont a Sardenya

Carles Puigdemont a una roda de premsa a l'Alguer amb Gonzalo Boye
El 23 de setembre de 2021, Carles Puigdemont fou detingut a l'aeroport de l’Alguer, arran una euroordre del Tribunal Suprem espanyol emesa el 2019. El motiu del viatge era reunir-se amb autoritats alguereses i independentistes sardes, coincidint amb la seva assistència al 33è Aplec d'Adifolk que aquest any, ajornat des del 2020, acollia la localitat sarda.

L'endemà es va posar a disposició judicial de la Cort d’Apel·lació de Sàsser i el fiscal italià es va aferrar completament a les decisions del TGUE i, per tant, no va demanar cap mesura cautelar.[109] La resolució de la magistrada Plinia Azzena[110] va seguir en la mateixa línia que la del fiscal i va decretar la sortida de la presó de Carles Puigdemont el mateix dia. Nogensmenys, l'únic requisit fou que hauria de comparèixer el 4 d'octubre següent davant del jutge sard, la qual cosa significava que fins aleshores podria moure's lliurement pels països de la Unió Europea.[111]

Per tal d'evitar en el futur que es repetissin aquestes situacions, l'1 d'octubre de 2021 Puigdemont va presentar una sol·licitud de mesures cautelars davant del Tribunal General de la Unió Europea (TGUE).[112] El tribunal va donar immediatament un termini de 15 dies al Parlament Europeu perquè presentés les seves observacions en relació amb aquesta demanda de mesures cautelars del president de la Generalitat a l'exili, per tal que es posicionés de nou després que un dels seus membres hagués estat detingut quan, des de la seu del Parlament a Luxemburg, se li havia assegurat que aquest risc no existia.[113]

Finalment, el dia 4 d'octubre, després de prendre declaració durant dues hores a Carles Puigdemont, el tribunal d'apel·lació de Sàsser va dictaminar posar en suspens sine die el procediment d'extradició a l'espera de la resolució del TGUE, que és la posició que havia exposat la defensa, i a la que també s'hi va sumar la fiscalia italiana.[114][115] Amb relació a la petició de cautelars, l'11 d'octubre fonts del Parlament Europeu van avançar a l'ACN que els seus serveis jurídics s'hi oposarien.[116]

Eleccions generals espanyoles de 2023
L'aritmètica electoral resultant de les eleccions generals espanyoles de 2023 va fer que el Partit Socialista Obrer Espanyol necessités els vots de Junts per Catalunya per investir Pedro Sánchez president del govern espanyol. Aquest fet va obrir un període de converses i negociacions, que va acabar amb un acord entre Junts i el PSOE i la investidura de Pedro Sánchez. Carles Puigdemont va definir l'acord com un acord històric.[117][118] Part de l'acord inclou l'amnistia dels catalans represaliats, fet que permetria un eventual retorn de Puigdemont a Catalunya.[119]

Acusació de terrorisme
En febrer de 2024 el Tribunal Suprem d'Espanya va obrir causa penal per delicte de terrorisme a Carles Puigdemont i a Ruben Wagensberg pels fets que s'imputen a Tsunami Democràtic a partir d'una desena de sentències de terrorisme de carrer que consoliden la doctrina sobre aquest delicte.[120]

Eleccions al Parlament de Catalunya de 2024
Carles Puigdemont va anunciar el 21 de març de 2024 a Elna que encapçalaria la llista de Junts per Catalunya a les eleccions al Parlament de Catalunya de 2024 i que no es presentaria a les eleccions al Parlament Europeu.[121]

Vida privada

Carles Puigdemont entrega la rosa a Marcela Topor durant la Diada de Sant Jordi de 2016.
La vila natal de Puigdemont és Amer, poble on va viure fins que va començar a exercir de periodista, quan es traslladà a Girona. En ser investit president de la Generalitat el 2016 va anar a viure a Sant Julià de Ramis. Es va casar l'any 2000 amb la periodista romanesa Marcela Topor i té dues filles, la Magalí i la Maria.[19][122][123] És amic del president del FC Barcelona Joan Laporta i han compartit vacances fins i tot a l'estranger.[124] A Girona, Puigdemont també és conegut amb el malnom de Puigdi.[125]

Quan era petit somniava a ser astronauta.[126] Entre les seves aficions destaquen la música i la lectura, i, tanmateix, és un gran apassionat de la cuina, i el seu dolç predilecte és el xuixo de Girona.[127] Paul Gauguin és un dels pintors que més l'apassiona, i el seu disc preferit és la banda sonora de Jesus Christ Superstar.[128] Parla català, anglès, francès, castellà i romanès. Va ser un dels primers usuaris de Twitter a Catalunya.[129] De fet, és un apassionat de les noves tecnologies i de les xarxes socials.[128]

El 30 d'octubre de 2017, es va traslladar a la ciutat de Brussel·les (Bèlgica),[9][10] on es va estar en diversos hotels, tot i que alguns caps de setmana els va passar a una vil·la de Sint-Pauwels, un poble situat al nord de Flandes molt proper a la frontera amb els Països Baixos, cedida per un empresari flamenc proper a la N-VA. El febrer del 2018, quatre mesos després de la seva arribada a Bèlgica, va fixar la seva residència en una casa de Waterloo, a 20 km al sud de Brussel·les.[93] El 6 d'abril del mateix any, un cop va ser posat en llibertat després de passar 12 dies a la presó de Neumünster (Alemanya) arran de la seva detenció en aquest país quan tornava d'un viatge des de Finlàndia, va anunciar en un primer moment que fixaria la seva residència a Berlín, la capital d'Alemanya, almenys fins que s'acabés el procés judicial al país germànic que havia de decidir si l'extradia o no a Espanya.[102] No obstant això, Puigdemont va deixar la capital alemanya al juny per instal·lar-se a Hamburg, ciutat més propera al tribunal de Slesvig-Holstein i on «no estava tan exposat» com a Berlín, segons afirmà el seu advocat a Catalunya, Jaume Alonso-Cuevillas.[103] Un mes després, ja acabat el procés judicial i sense mesures cautelars, Puigdemont va tornar-se a instal·lar a la vil·la que havia llogat mesos abans a Waterloo, l'anomenada Casa de la República.[130]

Josep Guardiola i Sala (Santpedor, Bages, 18 de gener de 1971), més conegut com a Pep Guardiola, és un exfutbolista i entrenador de futbol català. Considerat un dels millors entrenadors de tots els temps, entrena actualment el Manchester City FC de la Premier League.

Ha estat un dels migcampistes més valorats del Futbol Club Barcelona, on actuà de cervell del dream team blaugrana. Des de la posició de migcampista defensiu, Guardiola, dotat d'una bona tècnica, organitzava l'equip, distribuïa el joc i marcava el ritme dels partits segons convenia. Més tard també jugà en altres equips. Així mateix, ha jugat 47 vegades amb la selecció espanyola i ha estat també el capità de la selecció catalana.

Va entrenar el primer equip del Futbol Club Barcelona durant quatre anys, amb el qual aconseguí un triplet històric la temporada 2008-2009 (Copa del Rei, Lliga i Copa d'Europa), en el seu primer any com a màxim responsable tècnic, i que acabaria fent un històric sextet en ampliar-lo en la següent temporada amb la Supercopa d'Espanya, Supercopa d'Europa de futbol i el Campionat del Món de Clubs de futbol. Entre 2013 i 2016 fou l'entrenador del Bayern de Múnic.[1] Des de 2016 entrena el Manchester City, equip amb el qual va guanyar un altre triplet històric la temporada 2022-2023 (FA Cup, Premier League i Copa d'Europa).[2]

L'any 2011 fou guardonat amb la Medalla d'Honor del Parlament de Catalunya pel seu «èxit aconseguit com a entrenador i per transmetre valors com l'esportivitat, el treball en equip, l'esforç i la superació personal».[3] Membre de l'Assemblea Nacional Catalana i d'Òmnium Cultural, Guardiola s'ha expressat públicament a favor del procés independentista català.[4] A les eleccions al Parlament de Catalunya de 2015, va tancar la llista de la coalició independentista Junts pel Sí per Barcelona.[4]

Infantesa
Tercer fill de Valentí Guardiola i de Dolors Sala i germà de la política Francesca Guardiola,[5] la seva fama de gran futbolista es va començar a forjar a La Salle de Manresa. Era el preferit a l'hora de formar els equips a l'hora del pati, ja que el seu equip guanyava sempre. Tot i que físicament era dèbil, tècnicament era molt bo. El primer gran ídol futbolístic de Guardiola va ser Michel Platini, del qual tenia una foto a l'habitació. Les veus de la seva qualitat van arribar fins a Antoni Marsol i Ramon Casado, tècnics del Club Gimnàstic de Manresa. El pas del Nàstic al Barça va ser gairebé casual: el seu pare, Valentí, va omplir una butlleta d'un diari esportiu per fer una prova, i tot i que d'entrada no va obtenir cap resposta positiva, un dia (i en bona part per la gran insistència d'Oriol Tort) el Barça va oferir-li d'anar a viure a la Masia per seguir la seva formació al planter del club blaugrana.[6]

Carrera com a jugador
Entrada a la Masia
El 28 de juny de 1984, quan només tenia 13 anys, els seus pares el van acompanyar a la Masia, l'escola del Barça, on es començaria a forjar com a gran jugador. A les categories inferiors del Barça aprèn d'entrenadors com Oriol Tort i Quique Costas i hi fa grans amistats, com la de Tito Vilanova, que posteriorment seria l'ajudant de Guardiola al primer equip blaugrana (on acabaria succeint-lo com a primer entrenador). Milità en la categoria de juvenils des del 1984 fins al 1990.


Amor, Ferrer, Mussons i Guardiola, en la seva etapa com a jugador del Barcelona.
Amb Cruyff. El Dream Team
Josep Guardiola debutà al primer equip del Barça el 16 de desembre de 1990 contra el Cadis i a més a més ho va fer com a titular. Tot i que aquella temporada només va jugar quatre partits a la màxima categoria, atès que continuava sent el director de joc del Barça B, ja va demostrar ser un gran migcampista.

Johan Cruyff li va donar a un jove Guardiola la demarcació que li havia deixat el migcentre sancionat Guillermo Amor i l'equip no va notar el canvi, prova evident de què Pep va passar amb molt bona nota el seu debut a l'estadi. Johan va ser el primer a destacar la seva tasca durant la roda de premsa oferta després del partit, cosa que va agrair enormement el mateix jugador: "Sempre són d'agrair els elogis i més si vénen de Cruyff. Estic content de la meva actuació, encara que puc fer-ho millor. Envoltat de tanta gent de qualitat resulta difícil jugar malament".[7]

A partir de 1991, Johan Cruyff el va seleccionar com a mig centre del primer equip. Immediatament es va adaptar a aquest rol i fou el director d'orquestra del memorable Dream Team. Després de la retirada de José Mari Bakero, Guardiola va esdevenir el capità de l'equip. Des de llavors fou el símbol i referència futbolística del Barça.

La següent temporada, la 1991-1992 va ser la del seu esclat. Johan Cruyff el va seleccionar per assumir la batuta del primer equip. Amb només 20 anys, Josep Guardiola començà una insòlita trajectòria tot guanyant en una mateixa temporada la Lliga, la primera Copa d'Europa de la història del club i l'or en els Jocs Olímpics de Barcelona amb la selecció espanyola. La prestigiosa revista italiana "Guerin Sportivo" el guardonà amb el Trofeu Bravo'92 al millor jugador d'Europa menor de 21 anys, i el seu equip, el FC Barcelona, li lliurarà, al costat d'Albert Ferrer, la insígnia d'or i brillants del club blaugrana per la seva contribució a l'or aconseguit per la selecció espanyola.

Durant la celebració del títol de la copa d'Europa, des del balcó de la Generalitat exclamà: "Ciutadans de Catalunya, ja la tenim aquí!".

Des de llavors Guardiola va esdevenir un jugador indispensable per al club, tant pel seu paper damunt del terreny de joc com per la seva catalanitat i intel·ligència fora del camp. Els moments més difícils els va passar la temporada 1997-98, ja que va estar pràcticament tota la temporada sense jugar per culpa d'una lesió muscular als isquiotibials. Tot i que alguns el donaven per acabat per a la pràctica del futbol, va tornar a jugar a ple rendiment i va seguir demostrant que la seva capacitat de joc depenia més del cervell que de les cames.

Els anys 1993 i 1994 també van posar fi a lligues guanyades in-extremis a la darrera jornada, amb l'afegit de dues decepcions a la Copa d'Europa, especialment per la final perduda per golejada a Atenes contra l'AC Milan.

Al final de la temporada 1996-1997, el Futbol Club Barcelona decidí no acceptar les propostes de la Roma i el Parma, que oferien quantitats superiors als 300 milions de pessetes per fitxar Josep Guardiola.[8] Finalment, després de redactar i signar un complicat contracte, el futbolista Josep Guardiola va seguir jugant amb el FC Barcelona fins a l'any 2001. El jugador va veure augmentat el seu sou fins a 300 milions de pessetes anuals nets i la seva clàusula de rescissió quedava fixada en 15.000 milions de pessetes, la segona més alta de la lliga espanyola.[9]

Amb Van Gaal. Títols i lesions
L'època sota les ordres de Van Gaal va ser més anodina en espectacle, tot i que hi va haver títols majors, com les lligues de les temporades 1997-1998 i 1998-1999, amb Guardiola com a protagonista en el poc joc brillant que es va poder veure en aquell Barça dels holandesos i amb Rivaldo i Figo com a estrelles.

El 8 de juny de 1998, Guardiola es va sotmetre a una intervenció quirúrgica per intentar solucionar d'una vegada per sempre els problemes musculars que el mantingueren pràcticament tota la temporada al dic sec. L'operació se centrà als músculs isquiotibials del jugador, origen de tots els seus problemes, segons va defensar des del principi el doctor Ramon Cugat.[10]

El 31 d'agost de 2000, Guardiola va passar per segona vegada per la sala d'operacions després d'una greu lesió al turmell i estaria tres mesos de baixa. El capità blaugrana va ser intervingut pel doctor Ramon Cugat. El cap dels serveis mèdics del FC Barcelona, Josep Borrell, també va assistir a la intervenció del blaugrana, que va resultar ser tot un èxit. L'operació de Guardiola va durar prop d'una hora i quart.[11] Altres lesions importants a la seva carrera van ser les que el van deixar fora dels mundials de França (1998) i de Corea-Japó (2002).

Comiat com a jugador del Barça

Durant l'etapa que jugà al Barça, Guardiola portava el dorsal núm. 4
L'11 d'abril del 2001, el capità del Barça va anunciar als mitjans de comunicació la seva intenció d'abandonar el club al qual havia estat vinculat durant 17 anys quan finalitzés la temporada. Va voler avisar amb temps, abans que el Barça perdés les opcions de la UEFA i la Copa, per evitar que la seva decisió es vinculés als resultats que s'obtinguessin. Guardiola va explicar que la decisió de deixar el Barça responia a un desig de començar una nova etapa personal i esportiva.

La temporada 2000-2001 havia estat una de les pitjors viscudes pel F.C. Barcelona. El primer equip de futbol no va aconseguir cap títol i només va obtenir un modest quart lloc a la Lliga, tot i que va aconseguir classificar-se per a la Champions 2001-2002 en el darrer partit.

El 24 de juny de 2001, Guardiola va jugar el darrer partit amb la samarreta blaugrana en l'últim partit de la temporada. Fou contra el Celta a la Copa del Rei, el Barça va ser eliminat en empatar a un gol en el partit de tornada de semifinals davant el Celta al Camp Nou, quan ja arrossegava un 3 a 1 del partit d'anada celebrat a Vigo la setmana anterior. Al final del partit, els jugadors del Celta van anar a buscar-lo i els seus companys, amb Luis Enrique al capdavant, se'l van carregar a coll. Guardiola va enviar un petó a la grada, va rebre l'abraçada de Reixach i una ovació abans de treure's el braçalet. Van assistir-hi antics companys com Josep Fusté, Koeman, Txiki, Goiko, Serna. No havia volgut homenatges.[12]

Deixava enrere 11 temporades al club, 16 títols (6 lligues, 2 copes del Rei, 4 supercopes d'Espanya, 1 copa d'Europa, 1 Recopa i 2 supercopes d'Europa), 387 partits jugats, dels quals 229 guanyats, 88 empatats i 70 perduts, i 11 gols.[13]

A la roda de premsa posterior al partit va assegurar deixar el club "molt feliç". "Ha sigut un llarg viatge. Me'n vaig satisfet, orgullós, content de com m'ha tractat la gent i dels molts amics que he fet. No puc demanar més: he jugat en l'equip que somiava, amb grans futbolistes que m'han fet millor, i m'he mantingut molts anys a l'elit", va destacar Guardiola, que finalment va indicar que "no vaig venir a fer història, sinó a fer la meva pròpia història".

Trajectòria internacional
Pep Guardiola havia decidit abandonar el club per pròpia voluntat i, després de mesos de negociacions i rumors, el 26 de setembre de 2001 Guardiola va fitxar per una temporada pel modest equip italià del Brescia Calcio, equip de la Serie A del Calcio italià. Allà compartí vestuari amb l'històric jugador italià i capità de l'equip, Roberto Baggio, jugador que considera segurament el millor amb el qual ha jugat mai.[14] L'excapità blaugrana explicà que el modest Brescia havia estat l'equip que més s'havia interessat per ell i que no havia pres la decisió per motius econòmics. El centrecampista de Santpedor cobraria al voltant de 700 milions de pessetes per jugar amb l'equip italià fins a final de temporada, amb opció a prorrogar el contracte.[15]

La seva estada al país transalpí va quedar marcada pel fet d'haver donat positiu per nandrolona, un esteroide anabolitzant utilitzat per millorar el rendiment, en dos controls antidopatge. Efectivament, el Comitè Nacional Olímpic Italià (CONI) anuncià que Guardiola, va donar positiu en el control antidopatge a què havia estat sotmès després del partit Lazio-Brescia del dia 4 de novembre de 2001. El mig centre català ja havia estat suspès cautelarment feia una setmana quan es va saber que havia donat positiu en el control posterior al Piacenza-Brescia del 21 d'octubre.

Guardiola, que podia ser sancionat per un període d'entre sis mesos i dos anys, va rebre la solidaritat dels seus antics companys d'equip i de tot l'entorn blaugrana, particularment de Frank de Boer, que el 15 de març també havia donat positiu en un control antidopatge però que el 27 de juliol va veure reduïda la seva sanció d'un any a dos mesos i mig perquè es va considerar que havia ingerit accidentalment productes contaminats. Finalment va ser penalitzat amb quatre mesos de suspensió. Guardiola va dedicar tots els seus esforços a demostrar que era innocent i anys més tard, i després d'un llarg procés judicial, seria absolt d'aquesta acusació.[16]

Després d'un bon any amb aquest equip el juliol de 2002 és presentat oficialment com a nou jugador de l'AS Roma. El contracte que l'uneix al Roma és de dos anys amb 3 milions d'euros per temporada, sense costos addicionals, ja que la seva desvinculació del Brescia no va suposar cap despesa.[17]

Però no va comptar gaire per a Fabio Capello, i va jugar poc. A conseqüència d'això tornà al Brescia, on tornà a ser l'eix de l'equip, company de Roberto Baggio i peça fonamental en la permanència de l'equip.

En les eleccions a la presidència del Futbol Club Barcelona celebrades el 15 de juny de 2003 i guanyades per Joan Laporta, en Josep Guardiola formava part de la candidatura encapçalada per Lluís Bassat, que l'hauria nomenat director general esportiu del Barça en cas de guanyar les eleccions.[18] Laporta fou elegit president amb 27.138 vots (52,57%) i Bassat quedà en segon lloc amb 16.412 vots (31,80%).

El 2003 fou contractat per l'Al-Ahli SC de la lliga de Qatar, on va ser-hi dos anys. Va compartir torneig amb Gabriel Batistuta, Claudio Caniggia i Fernando Hierro. Va ser triat millor jugador de la lliga l'any del seu debut.[19]

Després de l'aventura qatariana, va començar el curs d'entrenador a Espanya. Quan semblava que deixaria el futbol, i després de rebutjar les ofertes del Manchester City i el Wigan d'Anglaterra, el 20 de desembre de 2005 va fitxar pel Dorados de Sinaloa, on coincideix amb el seu amic Juan Manuel Lillo com a entrenador. Només jugà el Torneo Clausura 2006 del futbol mexicà, fins al mes de maig, i tornà tot seguit per enllestir el curs d'entrenador.[20]

Carrera com a entrenador

A la banqueta del Camp Nou.
Barça B
El juny de 2007 va passar a ser el primer entrenador del Barça B, que havia baixat a Tercera Divisió la temporada anterior. Va ser el primer equip que va dirigir un cop es va treure el carnet d'entrenador. La temporada va ser un èxit i va aconseguir l'ascens del filial a Segona Divisió B.[21] Aquesta temporada amb el Barça B va tenir un balanç espectacular: 24 victòries, set empats i només cinc derrotes, que li van donar 79 punts en 36 jornades. A més, fou el segon equip més golejador de la competició, amb una mitjana d'1,9 gols per matx. A finals d'aquella temporada, el dia 5 de juny de 2008, va signar amb el President del Barça, Joan Laporta, el contracte per fer el salt a entrenar el primer equip, en substitució de Frank Rijkaard.

Primer equip del FC Barcelona
La següent temporada, Josep Guardiola es va fer càrrec de la banqueta del primer equip. Amb l'arribada de Guardiola es van establir unes normes bàsiques de treball i de comportament. A Guardiola li agradava mantenir-ho tot sota control i en això podria trobar-se-li un paral·lelisme amb Van Gaal, un dels seus predecessors.


Pep Guardiola, el novembre de 2009.
Però les ganes de canviar la història blaugrana començaren amb una primera pàgina desoladora. Amb una derrota i un empat, l'equip de Guardiola va fer el debut de lliga més decebedor dels últims 15 anys. Però el balanç de la temporada va ser magnífic per a l'equip culer. Líder des de la novena jornada, el Barça va avançar a ritme de rècord, de punts, de gols i de victòries, incloent-hi una golejada al Madrid al Santiago Bernabéu, on el Barça li va marcar sis gols (2-6). El futbol del Barça aquella temporada es va considerar espectacular, i l'equip va aconseguir guanyar tots els títols a què optava: la Lliga, la Copa i la Lliga de Campions -el triplet-.

Guardiola entra en la història com el primer tècnic que guanya el triplet en la seva primera temporada a l'elit. Es convertia en el tercer entrenador més jove que guanyava el màxim títol europeu, i el primer que ho feia des que es va crear el nou format de la Lliga de Campions. A més, el de Santpedor entrà dins el club selecte d'haver guanyat la Copa d'Europa com a jugador i tècnic. Fins ara, només Miguel Muñoz, Giovanni Trapattoni, Johan Cruyff, Carlo Ancelotti i Frank Rijkaard havien assolit aquesta fita.

El Barça de Pep Guardiola culminà la temporada amb un 2-0 davant del Manchester United FC a la final de la Champions. Una temporada de somni, sens dubte la millor de la seva dilatada trajectòria, amb una plantilla i una proposta futbolística que ha merescut els elogis de tècnics, exjugadors i mitjans de tot el món. No en va, molts consideraren el joc desenvolupat pels blaugrana el "millor futbol de la història".[22]


Guardiola i Estiarte celebren la victòria sobre el Manchester United FC a la final de la Champions de 2009 a Roma
Uns dies després del partit es va saber per què mentre el Manchester escalfava a la gespa de l'Olímpic de Roma, el FC Barcelona va desaparèixer abans d'hora. Pep Guardiola els va cridar al vestidor perquè els tenia una sorpresa preparada. Amb tota la plantilla asseguda, el tècnic de Santpedor va tancar els llums i els va projectar un vídeo de set minuts. Apareixien intercalades imatges de la pel·lícula Gladiator amb escenes dels seus homes en ple esforç i corresponents a partits de la Champions d'aquell any. Amb música de l'òpera Turandot, les imatges s'esquitxaven amb aturades de Valdés, gols d'Eto'o o amb imatges d'un Iniesta treballant durament en solitari per ser a Roma. Quan la cinta estava a punt d'acabar-se, Guardiola havia fet escriure Som el centre del camp, som la nostra precisió, som el nostre esforç, som atacants que defensem, som defensors que ataquen, som el reconeixement dels nostres rivals, som cada gol que fem, som els qui sempre busquem la porteria contrària. SOM UN!. En obrir-se els llums, hi havia jugadors del Barça que, plenament ficats ja en el partit, ploraven, altres cridaven, altres s'esperonaven els uns als altres. Guardiola havia motivat els seus homes sense badar boca.[23]

El maig de 2009, Guardiola és nominat al premi Príncep d'Astúries dels Esports, però rebutja el guardó per no considerar-se'n mereixedor.[24]

El 20 de gener de 2010 va ser renovat per un any més amb l'equip blaugrana, encara que el contracte no es va signar fins a l'1 de juliol amb el nou president.[25]

La temporada 2010-2011 el FC Barcelona oficialitza la cessió del davanter suec Zlatan Ibrahimović a l'AC Milan amb una opció de compra per 24 milions d'euros. A canvi, el FC Barcelona fitxa el davanter asturià David Villa, comprat al València CF per 45 milions d'euros. Aquesta temporada el FC Barcelona guanya la Supercopa d'Espanya, Lliga i la quarta Lliga de Campions derrotant a les semifinals al Reial Madrid amb dos gols de Leo Messi al Bernabéu i de Pedro al Camp Nou.

El dia 28 de maig de 2011, el Barça torna 19 anys després a l'Estadi de Wembley de Londres, on va guanyar el 1992 la primera Copa d'Europa de la història del club. El Barça hi guanya la quarta Lliga de Campions davant del Manchester United, repetint així la final del 2009 Lliga de Campions, el resultat final va ser de 3 a 1 amb gols de Pedro, Leo Messi i David Villa i el gol de l'honor del Manchester United FC el va fer Wayne Rooney. Amb aquesta quarta Lliga de Campions, Josep Guardiola entra a la història del futbol com l'entrenador més jove en guanyar dues Champions.

La temporada 2010-2011 el FC Barcelona també aconsegueix a la Lliga de Futbol un marcador històric en guanyar el 28 de novembre del 2010 per 5 a 0 al Real Madrid de José Mourinho amb gols de Xavi, dos de David Villa, Pedro i Jeffrén.

El gener de 2012 va ser guardonat i reconegut amb el Premi al Millor entrenador del 2011 per la FIFA en demostrar una actitud gens confusa i uns resultats més que provats. El tècnic del F.C. Barcelona va celebrar aquest guardó i el va compartir amb el seu rival Jose Mourinho, tal com van explicar l'endemà de la cerimònia al programa de Catalunya Ràdio, Tot és molt confús.

El 27 d'abril del 2012, Guardiola anuncià que deixaria el Barça com a entrenador en acabar la temporada. Justificà la decisió dient que ho deixava per falta de motivació i cansament.[26]

El 5 de maig del 2012 Guardiola va dirigir el seu últim partit al Camp Nou, guanyant per 4 gols a 0 contra l'Espanyol en un derbi sense transcendència, al final del qual va ser homenatjat.

Per tancar el seu cicle com a entrenador del Barça, el dia 25 de maig del 2012 va dirigir el seu últim partit, la final de la Copa del Rei 2011-12, amb un resultat de 0 a 3 contra l'Athletic Club de Bilbao a l'Estadi Vicente Calderón, convertint-se en el quart títol de la temporada. Durant el partit Guardiola va dedicar diverses abraçades a Tito Vilanova, el seu successor a la banqueta, que havia estat el seu ajudant durant tota la seva estada al Futbol Club Barcelona.

Bayern de Múnic

Guardiola entrenant al Bayern de Múnic el 2013
El 16 de gener de 2013, el Bayern de Múnic va anunciar que Pep Guardiola substituiria el seu entrenador Jupp Heynckes la següent temporada i que signaria un contracte de tres anys. Es va incorporar a l'equip tècnic el juliol de 2013.[1][27]

El 27 de juliol de 2013 el Bayern de Guardiola va perdre el primer títol oficial de la temporada, la Supercopa d'Alemanya, contra el Borussia Dortmund, per 4 a 2;[28] el 30 d'agost, això no obstant, va aconseguir el seu primer títol com a entrenador del Bayern de Múnic en vèncer el Chelsea FC a la tanda de penals (després d'acabar el partit 2-2) la final de la Supercopa d'Europa.[29]

Manchester City
L'1 de febrer del 2016, el Manchester City va signar amb Guardiola un contracte de tres anys a partir de l'inici de la temporada 2016-17.[30] Guardiola va portar diversos fitxatges importants a l'estiu, incloent-hi els migcampistes İlkay Gündoğan del Borussia Dortmund i Nolito del Celta de Vigo, l'extrem Leroy Sané del Schalke 04, i el defensa John Stones de l'Everton FC.[31] També va substituir de forma polèmica al porter titular del City, Joe Hart, per Claudio Bravo, procedent del seu antic club, el Barcelona; després que Hart no impressionés a Guardiola durant la pretemporada, va ser cedit al Torino abans que finalitzés el període de traspassos i no tornaria a aparèixer pel club.[32]

El Manchester City va perdre el primer partit de pretemporada de Guardiola per 1-0 davant el seu antic equip, el Bayern de Múnic.[33] El 13 d'agost del 2016, Guardiola va aconseguir la victòria en el seu primer partit de la temporada de la Premier League, imposant-se per 2-1 al Sunderland.[34] L'11 de setembre del 2016, Guardiola va guanyar el seu primer derbi de Manchester com a entrenador en una victòria per 2-1 a Old Trafford; aquesta va ser també la seva sisena victòria contra el seu entrenador "rival" José Mourinho.[35] A finals de setembre de 2016, Guardiola havia guanyat tots els seus primers deu partits al capdavant del City i el seu equip estava al capdamunt de la taula de la Premier League, amb un avantatge de quatre punts sobre el segon classificat, el Tottenham Hotspur FC.[36] Encara que després va patir la seva primera derrota com a entrenador del City en perdre per 2-0 davant el Tottenham, el seu equip seguia tenint un punt d'avantatge a la taula de la lliga abans de l'aturada de seleccions.[37]

Francesc (en llatí: Franciscus)[1] (Buenos Aires, 17 de desembre de 1936), nascut com a Jorge Mario Bergoglio, és el 266è papa de l'Església Catòlica, el primer no europeu des de la mort del papa Gregori III l'any 741, i el primer castellanoparlant.

Va resultar elegit el 13 de març de 2013,[2] després de la renúncia al càrrec de Benet XVI, pels cardenals que van votar en el conclave. És el primer pontífex procedent del continent americà. Anteriorment, i després de la mort del Papa Joan Pau II el 2 d'abril de 2005, havia estat considerat un dels candidats a Summe Pontífex, moment en què va ser escollit Benet XVI. Exercia d'arquebisbe de Buenos Aires des del 1998, i fou ordenat cardenal el 2001.

Escollí el seu nom papal en honor de Francesc d'Assís.[3]

Vida pre-papal
Infància i Joventut (1936-1957)
Jorge Mario Bergoglio va néixer al barri de Flores, dins de la ciutat de Buenos Aires, el 17 de desembre de 1936, el més petit dels cinc fills del matrimoni format per Mario José Bergoglio (empleat ferroviari) i Regina María Sivori (mestressa de casa), tots dos italians, naturals de Portacomaro, a la província d'Asti, regió del Piemont. Dels cinc fills només en sobreviurien dos, Maria Elena i Jorge Mario. Els pares havien emigrat a l'Argentina el 1928.[4] Als disset anys patí una greu afecció respiratòria, que comportà que li fos extirpat una part del pulmó.

Diplomat de l'escola secundària industrial ENET N. 27 (ara ETN N. 27) Hipólito Yrigoyen, amb el títol de tècnic químic.[5]

Sacerdot jesuïta (1957-1992)
Als 21 anys (el 1957) va decidir ordenar-se sacerdot. Va ingressar al seminari del barri Villa Devoto,[6] i seguidament (1958) al noviciat de l'orde jesuïta de Santiago de Chile, on es llicencià en humanitats (1964).[7] Retornat a l'Argentina, es llicenciaria en filosofia i en teologia al Colegio Máximo de San Miguel de Tucumán.[4]

Va ser ordenat sacerdot a Buenos Aires el 13 de desembre de 1969 de mans de Ramón José Castellano, arquebisbe emèrit de Córdoba.[8] Entre el 1970 i el 1971 estudià al col·legi San Ignacio de Loyola d'Alcalá de Henares, Espanya,[9] com a pas previ a la formulació de vots perpetus com a jesuïta, que pronuncià el 22 d'abril de 1973.[10] A partir d'aquell moment, va fer una llarga carrera dins del seu orde religiós del qual va arribar a ser "provincial" des de 1973 fins a 1979, ja durant la Dictadura militar argentina.

El cardenal Jorge Bergoglio ha estat acusat en algunes ocasions d'haver estat còmplice del segrest dels sacerdots jesuïtes Orlando Yorio i Francisco Jalics al maig de 1976 per part dels militars argentins[11][12] durant la Dictadura militar argentina (1976-1983), fins i tot amb el testimoni de cinc sacerdots i teòlegs.[13][14] Dies abans del conclave que escolliria el successor de Joan Pau II, es va enviar una còpia de l'article amb aquesta acusació als cardenals electors per a perjudicar-lo.[15] El 2010 Bergoglio va explicar que s'havia reunit amb el dictador Jorge Videla i l'almirall Emilio Massera per reclamar per la vida dels sacerdots[12] i va dir que fins aquell moment no s'havia defensat "per no fer-li el joc a ningú, no perquè tingués res a amagar",[16] i explicà com va protegir a sacerdots perseguits durant la dictadura.[17] El 2013 el premi Nobel de la Pau Adolfo Pérez Esquivel va publicar el llibre La lista de Bergoglio[18] exculpant-lo i documentant com el cardenal va fer servir una llista de contactes per ajudar a fugir o amagar opositors de la dictadura militar argentina de forma discreta.[19][20][21][22]

Bisbe i cardenal (1992-2013)
Després d'una gran activitat com a sacerdot i professor de teologia, va ser consagrat bisbe titular d'Auca el 20 de maig de 1992 de mans d'Antonio Quarracini, arquebisbe de Buenos Aires i cardenal del títol de S. Maria della Salute a Primavalle, per exercir com un dels quatre bisbes auxiliars de l'arquidiòcesi.[4]

Quan la salut del cardenal Quarracino va començar a afeblir-se, Bergoglio va ser-ne designat bisbe coadjutor el 3 de juny de 1997, cosa que comportava el dret de successió en l'arquebisbat. Va prendre el càrrec d'arquebisbe de Buenos Aires el 28 de febrer de 1998.

Durant el consistori del 21 de febrer de 2001, el Papa Joan Pau II el va crear cardenal del títol de S. Roberto Belarmino. A més, va accedir a la primacia de l'Argentina, resultant així el superior jeràrquic de l'Església catòlica d'aquest país.

Forma part de la Comissió per a Amèrica Llatina, la Congregació per al Clergat, el Pontifici Consell per a la Família, la Congregació per al Culte Diví i la Disciplina dels Sagraments, el Consell Ordinari de la Secretaria General per al Sínode dels Bisbes i la Congregació per als Instituts de Vida Consagrada i Societats de Vida Apostòlica.

En virtut del seu càrrec episcopal, fou a més membre de la Conferència Episcopal Argentina -de la qual va ser president en dues ocasions, el màxim permès, fins al 2011- i del Consell Episcopal Llatinoamericà (CELAM).

Després dels dos períodes consecutius com a president de la Conferència Episcopal Argentina, el 8 de novembre de 2011 els bisbes electors d'aquest organisme van designar per reemplaçar a l'arquebisbe de Santa Fe, José María Arancedo, cosí germà del difunt expresident argentí Raúl Alfonsín i fins llavors vicepresident segon de la Conferència Episcopal.[23][24]

Conclave del 2005
Article principal: Conclave de 2005
Bergoglio va ser un dels 117 cardenals menors de 80 anys en condicions de votar al Conclave de 2005, que es va celebrar després de la mort de Joan Pau II. En resultà escollit el cardenal Joseph Ratzinger, però Bergoglio va ser el segon papable més votat.[25][26][27] Si bé hi ha obligació de guardar el secret absolut per als assistents al conclave[28] sota pena d'excomunió reservada al Summe Pontífex,[29] diversos mitjans publicaren que en aquella ocasió Bergoglio estigué molt a prop d'obtenir 40 dels 77 vots necessaris per ser elegit.[30]

A la Santa Seu va ser membre de la Congregació pel Culte Diví i la Disciplina dels Sagraments, de la Congregació per al Clergat, de la Congregació per als Instituts de Vida Consagrada i de les Societats de Vida Apostòlica, del Pontifici Consell per a la Família i de la Pontifícia Comissió per a Amèrica Llatina.

El Pontificat
Cronologia
Elecció al papat
Article principal: Conclave de 2013

El cardenal Bergoglio el 2008.
El 13 de març de 2013, el cardenal Bergoglio va ser triat com a successor de Benet XVI a les 19:06 h del segon dia del conclave de 2013, en la cinquena ronda, sent el primer papa jesuïta, el primer de procedència hispanoamericana o americana en general, i el primer castellanoparlant. Els dies previs a la seva elecció no figurava entre els papables amb més possibilitats, tot i que es va considerar com un candidat reformista, amb edat i capacitat per netejar la cúria.[31]

Va prendre el nom de Francesc,[32] en honor de Sant Francesc d'Assís, un sant italià que al segle xiii va fundar l'Orde Franciscà i que es va caracteritzar per la seva entrega als pobres i la seva humilitat extrema. Alguns periodistes van assenyalar sobre això que la seva preferència per aquest nom va ser un signe de com vol portar a terme el seu pontificat, i el papa va declarar posteriorment a la premsa que «li agradaria una Església pobra i per als pobres» en explicar el perquè de la seva opció pel nom de Francesc: «per a mi és l'home de la pobresa, l'home de la pau, l'home que estima i custodia la Creació».

En la seva primera aparició pública, va elevar una oració pel seu antecessor, el Papa emèrit Benet XVI.[33] Tot seguit, va dir que començava "un camí", i va demanar als fidels que resessin "uns per altres perquè hi hagi una gran fraternitat". «Espero que aquest camí de l'Església que avui comencem sigui fructífer per a l'evangelització». Posteriorment, durant un sopar amb els cardenals del col·legi cardenalici, va demanar que «Déu els perdonés pel que havien fet».[34]

Primers actes

Aparició del nou Papa Francesc al balcó de Sant Pere, tot just haver estat escollit.
El 14 de març de 2013, un dia després d'haver estat escollit, oficià la seva primera missa com a Pontífex a la Capella Sixtina. La va celebrar alternant el llatí i l'italià sense recolzar-se en escrits, amb un to didàctic i amb molta gesticulació. Respecte als afers que tractà, va fer una crida a proclamar el missatge de Jesucrist, per evitar ser considerats simplement com una «ONG compassiva». A més, destacà la necessitat que l'Església s'allunyés d'allò mundà edificant-se sobre l'Evangeli i la pedra angular de Crist, i no pas «com els castells de sorra que fan els nens i que s'enfonsen fàcilment».[35] Aquell mateix dia es desplaçà a la Casa del Clergat de Roma, on havia estat allotjat abans del conclave per recollir les seves maletes i pagar ell mateix el compte.[36]

Al seu segon dia de pontificat, divendres 15 de març, rebé tots els cardenals en audiència a la Sala Clementina del Vaticà. Francesc agraí el suport rebut al conclave, i lloà la tasca realitzada pel seu predecessor Benet XVI, de qui afirmà sentir «una gran gratitud i afecte pel meu predecessor, qui revigoritzà l'Església amb la seva fe, els seus coneixements i la seva humilitat.» També manifestà que «tots nosaltres hem de tractar de respondre amb fe per portar a Jesucrist a la humanitat i per portar a la humanitat a tornar a Crist i a la seva Església.»[37]

El dissabte 16 rebé els periodistes en audiència a l'Aula Pau VI, als quals beneí i agraí la tasca realitzada durant els dies del conclave.[38] En aquest acte emprà per primera vegada el castellà: «Molts de vostès no pertanyen a l'Església Catòlica i altres no són creients, però respectant la consciència de cadascú, us dono la meva benedicció sabent que cadascun de vosaltres és fill de Déu. Que Déu els beneeixi!»[39] Aquell mateix dia restablí provisionalment a tots els membres de la Cúria vaticana, els càrrecs dels quals havien quedat suspesos durant el període de seu vacant, efectuant-se donec aliter provideatur (fins que es disposi el contrari)[40][41]

El diumenge 17 de març presidí el res de l'Àngelus des del balcó del seu apartament vaticà, davant unes 150.000 persones. Durant la pregària parlà de la misericòrdia de Déu (...) que mai no castiga, i també mencionà un llibre escrit pel teòleg Walter Kasper.[42] Aquell mateix dia també va escriure la seva primera piulada: «Estimats amics, us dono les gràcies de tot cor i us prego que seguiu resant per mi»[43] Abans de l'Àngelus celebrà una missa a la capella de Santa Anna, on saludà personalment a tots els assistents a la sortida.[44]

El 18 de març va rebre la primera autoritat estrangera: concretament a la seva compatriota la Presidenta de l'Argentina Cristina Fernández de Kirchner. La trobada durà uns vint minuts i va ser seguida d'un dinar. A la trobada, la presidenta demanà al Papa que fes de mitjancer per aconseguir dialogar amb el Regne Unit respecte a la sobirania de les illes Malvines.[45]

Inauguració del pontificat
La missa d'inauguració del pontificat del papa Francesc va tenir lloc el 19 de març de 2013, festivitat de Sant Josep. A la cerimònia van assistir-hi delegacions oficials de 132 països del món, així com caps d'altres confessions religioses.[46] Entre els caps d'altres denominacions cristianes que hi assistiren hi havia el Patriarca de Constantinoble Bartomeu I, un fet insòlit que no tenia lloc des del Cisma d'Orient, fa gairebé mil anys.[47]

Abans de la missa, el papa es traslladà a bord d'un jeep blanc descobert (en comptes del papamòbil blindat) entre la gent i va recórrer durant vint minuts la plaça de Sant Pere. Francesc va baixar en diverses ocasions del vehicle per saludar nens i malalts.[48]

Durant la cerimònia se li imposà el pal·li i se li donà l'anell del pescador (que aquest cop no era d'or, sinó que de plata daurada)[49] i en la seva homilia Francesc parlà del poder que Crist donà a Simó Pere: «Mai no hem d'oblidar que l'autèntic poder és el servei», afirmà, considerant la figura del papa com la de qui «ha de posar els seus ulls en el servei humil» i «obrir els braços per custodiar tot el poble de Déu i acollir amb tendresa i afecte tota la humanitat, especialment els més pobres, els més febles, els més petits»[50][51] També es dirigí als governants i als líders en matèria política, econòmica o social, als quals demanà que fossin custodis de la creació, dels més febles i del medi ambient, recordant que «l'odi, l'enveja i la supèrbia embruten la vida»[50][52]


Milers de fidels van seguir l'inici del pontificat des de Buenos Aires mitjançant pantalles gegants
Uns dies abans de la inauguració, Francesc agraí mitjançant una carta les pregàries i mostres d'afecte rebudes des dels fidels argentins, però els demanà expressament que no anessin a la cerimònia d'inici del pontificat, sinó que en comptes destinessin els diners del viatge a Roma per fer obres de caritat vers els qui ho necessiten més.[53][54] La ciutat de Buenos Aires, pel seu costat, decretà festiu escolar que va permetre que tots els alumnes i treballadors a l'educació seguissin l'inici del pontificat, en considerar-ho com un dels "fets més importants que s'han produït en tota la història de l'Argentina", més enllà del fet purament religiós[55] Abans de la cerimònia, el papa va fer una trucada telefònica per agrair els milers de fidels que s'havien reunit per seguir-la, i que participaven des de la nit anterior a una vigília a la catedral de Buenos Aires.[56]

El 23 de març Francesc visità el seu predecessor, el papa emèrit Benet XVI, que residia a Castel Gandolfo. La visita, de 3 hores de durada, va tenir un caràcter privat. Tots dos pontífexs van pregar junts a una capella dedicada a la Mare de Déu de Częstochowa, i encara que Benet va voler cedir-li un lloc preeminent, Francesc li demanà que s'assegués amb ell, al·legant que "som germans". Segons el portaveu de la Santa Seu, Federico Lombardi, Francesc regalà al seu antecessor una icona de la Mare de Déu de la Humilitat, en honor de la «humilitat demostrada» per l'anterior papa en presentar la seva renúncia. Posteriorment, van tenir un encontre privat a la biblioteca de la residència papal i van dinar junts, abans del retorn de Francesc al Vaticà.[57] Aquesta trobada va ser un fet insòlit a la història papal, car mai no s'havien trobat un papa amb el seu predecessor emèrit.[58]

Desenvolupament del pontificat

El Papa Francesc a la plaça de Sant Pere
Alguns dels primers actes públics del pontificat de Francesc van tenir lloc en el marc de la Setmana Santa de 2013:

El Diumenge de Rams, davant de més de 250.000 persones denuncià, entre altres coses, les guerres, els conflictes econòmics, l'ànsia del diner i del poder, la corrupció i els crims contra la vida humana i la Creació. Pel que fa a la comunitat cristiana, els va dir que amb Crist es podia guanyar el mal i els demanà que "no fossin persones tristes" i que no deixessin que ningú "els robés l'esperança"[59]
El Dijous Sant l'inicià amb la Missa Crismal, on anuncià la beatificació de diversos màrtirs de la Segona Guerra Mundial, l'Europa comunista i la Guerra Civil Espanyola.[60] Per la tarda va tenir lloc un lloc insòlit, en celebrar la missa del Sopar del Senyor al Casal del Marmo, una presó per a joves, on rentà els peus a dotze reclusos, deu nois i dues noies, una d'elles musulmana.; en comptes de celebrar-la a la basílica de Sant Joan del Laterà. Després de la missa, el pontífex es reuní amb els detinguts i el personal del centre al gimnàs del reformatori.[61]
El Diumenge de Resurrecció el Papa llançà un missatge de pau cap a totes les regions del món que es troben en situació de conflicte: Mali, Síria, Corea, Israel i Palestina, etc.; i donà la tradicional benedicció Urbi et orbi als milers de fidels reunits al Vaticà.[62]
El 6 d'abril va fer el seu primer nomenament a la Cúria en encarregar al frare franciscà José Rodríguez Carballo el càrrec de secretari de la Congregació pels Instituts de Vida Consagrada i les Societats de Vida Apostòlica.[63] Un mes després de la seva elecció, el papa Francesc, prenent en consideració un dels suggeriments que s'exposaren durant les congregacions generals que precediren al conclave, constituí un grup de cardenals perquè l'assessorin en les tasques del govern de l'Església i l'ajudin a la reforma de la constitució apostòlica Pastor Bonus sobre la Cúria. Aquest grup està coordinat per, arquebisbe de Tegucigalpa, Óscar Andrés Rodríguez Maradiaga, i el seu secretari és Marcello Semeraro, bisbe d'Albano.[64]

El 9 d'abril es reuní amb Ban Ki-Moon, Secretari General de les Nacions Unides. Durant la visita el Papa aprofità per manifestar "l'afecte pel paper central de l'ONU en la preservació de la pau al món, en la promoció del bé comú i en la defensa dels drets fonamentals de l'home".[65]

El 2 de maig Francesc rebé al Vaticà el seu predecessor, Benet XVI, que es traslladà des de Castel Gandolfo al monestir Mater Ecclesiae, la seva residència definitiva[66] (sent la primera ocasió en què dos papes convivien al Vaticà)[67]

El 10 de maig Francesc va ser visitat al Vaticà pel Patriarca d'Alexandria, Tauadros II, en un intent d'apropament recíproc vers "la unitat plena del cristianisme". Amb el desig que aquella data fos la primera d'una llarga sèrie de trobades, Tauadros II li proposà que se celebrés cada any una festa de l'amor fratern entre ambdues esglésies. Aquesta era la segona vegada en què es reunien un papa catòlic i un altre copte des del Cisma d'Orient, l'any 1054.[68][69]

El 4 de juliol de 2021 va ser sotmès a una intervenció quirúrgica per un problema de còlon.[70]

Viatges
Brasil
El papa va arribar el 22 de juliol del 2013 a Río de Janeiro en el marc de la Jornada Mundial de la Joventut 2013. Al primer acte amb les autoritats del Brasil va dir que no portava «ni or ni plata, sinó el més valuós, a Jesucrist», al mateix temps que afirmà que la joventut és «la finestra per on entra el futur al món».[71]

Turquia
El 28 de novembre de 2014 inicià una viatge a Turquia, visitant Ankara i Istanbul. A Ankara, visità el mausoleu d'Atatürk i s'entrevistà amb el President Recep Tayyip Erdoğan i amb el ministre d'afers religiosos, Mehemet Gormez.[72] El dissabte, ja a Istanbul, visità la Mesquita del Sultán Ahmet, sent rebut pel Gran Mufti, i el Museu de Santa Sofia. Després, al jardí de la Legació Pontifícia a Istanbul va ser acollit per representants de les comunitats catòliques llatina, armènia, siriana i caldea, encapçalats pels seus ordinaris. A la tarda, a la missa celebrada a la Catedral llatina de l'Esperit Sant, en presència del Patriarca Ecumènic Bartomeu I i del Patriarca Siro-Catòlic Ignasi Josep III Younan, el Papa Francesc realitzà una homilia ecumènic, afirmant que «L'Esperit Sant ens guií per sortir de la divisió dels cristians. És necessari sortir dels mecanismes defensius i de les posicions enrocades [...] Només l'Esperit Sant pot suscitat la diversitat, la multiplicitat i, tanmateix, produir la unitat.» I insistí en que «Si ens deixem guiar per l'Esperit, la riquesa, la varietat, la diversitat mai no creen conflicte, car Ell ens impulsa a viure la varietat dins la comunió de l'Església.»[73]

A l'oració ecumènica celebrada a l'església de Sant Jordi, conjuntament amb Bartomeu I, en un gest espontani, el Papa Francesc demanà a Sa Santedat Bartomeu que el beneís i, igualment, a l'Església de Roma. Finalment, ambdós resaren conjuntament el Parenostre, Francesc en llatí i Bartomeu en grec.[74]

Encícliques
Publicà la seva primera encíclica, amb el nom de Lumen Fidei,[75] juntament amb el papa emèrit Benet XVI. Està datada del 29 de juny del 2013[75] però es va fer pública el 5 de juliol del 2013.[76]

La seva segona encíclica es publicà al juny de 2015 amb el nom de Laudato si' i va rebre el sobrenom d'encíclica ecològica.

La tercera es publicà el 3 d'octubre de 2020 amb el nom de Fratelli tutti i que es dedica a definir i exaltar la fraternitat com a valor i element ordenador de les societats, les nacions i la convivència mundial.[77]

Constitucions apostòliques
Vultum Dei quaerere, (22 de juliol de 2016)
Veritatis gaudium, (29 de gener de 2018)
Praedicate evangelium, (9 març de 2022), sobre la reforma de la Cúria romana
Exhortacions apostòliques
Evangelii gaudium, sobre la proclamació de l'Evangeli en el món modern (24 de novembre de 2013).
Amoris laetitia, sobre l'amor a la unitat familiar (19 de març de 2016).
Gaudete et exsultate, sobre la crida a la santedat en el món contemporani (9 d'abril de 2018).
Beatificacions i canonitzacions
Vegeu també: Sants canonitzats pel Papa Francesc
Francesc canonitzà el diumenge 12 de maig a 815 persones: Antonio Primaldo i els seus 812 companys màrtirs d'Otranto, Laura Montoya i María Lupita García Zavala. Durant el seu pontificat també se celebrà la Beatificació de Tarragona de 522 màrtirs de la persecució religiosa al segle xx.[78] Així, és el papa que ha proclamat més sants en tota la història de l'Església, superant a Joan Pau II, qui canonitzà a 482 persones en 26 anys de pontificat.[79]

El 5 de juliol del 2013 firmà els decrets per a declarar sants a Joan Pau II, Joan XXIII, i beats a Josep Guardiet i Pujol i Álvaro del Portillo, entre d'altres.[80][81]

Residència
Francesc decidí fer de la Casa de Santa Marta la seva residència, renunciant així al Palau Vaticà (o Apostòlic), emprat pels Papes des de Pius X, allotjant-se concretament a l'habitació 201.[82]

La seva decisió va ser presa, segons Federico Lombarda, amb el propòsit de buscar una "forma simple de viure i la convivència amb altres sacerdots". Malgrat això, el Palau Apostòlic se segueix emprant per realitzar les audiències i per la pregària de l'Àngelus.[83]

Des d'inicis de maig de 2013 conviu al Vaticà amb el seu predecessor, Benet XVI.[84]

Posicions personals i morals
Llei de matrimoni entre persones del mateix sexe

La presidenta Cristina Fernández de Kirchner rep l'arquebisbe Bergoglio (19 de desembre de 2007)
Encara cardenal, es va enfrontar al govern argentí quan aquest preparà un projecte de llei sobre el matrimoni entre persones del mateix sexe. El 9 de juliol de 2010, dies abans de l'aprovació de la llei[85] es va publicar una nota de Bergoglio on convocava una «guerra de Déu» contra la llei, que legalitzava el matrimoni i l'adopció en parelles homosexuals.[86] En la seva nota, dirigida a les monges carmelites, parlava de «moviment del diable» i esperonava a acompanyar «aquesta guerra de Déu» contra els casaments entre homosexuals. L'expresident Néstor Kirchner criticà les pressions de l'Església sobre aquest projecte.[87]

L'any 2020 però, en el documental Francesco presentat al Festival de cinema de Roma, defensà que els homosexuals tenien dret a formar una família i demanà que es regulessin les unions civils perquè aquestes relacions estiguessin protegides legalment, ja que considerava que les persones homosexuals també eren filles de Déu i tenien dret a la família, i que no en podien ser apartades ni tractades com a miserables.[88]

Avortament, eutanàsia i anticoncepció
El cardenal Bergoglio, d'acord amb la postura oficial de l'Església sobre aquests temes, ha encoratjat tant el seu clergat com els laics a oposar-se tant a l'avortament com a l'eutanàsia, descrivint el moviment pro-elecció com "cultura de la mort".[89] Bergoglio dona suport a l'ús d'anticonceptius per evitar la propagació de malalties,[90] encara que es va oposar a distribuir-ne gratuïtament a l'Argentina.[91]

Crítica a la pobresa i la desigualtat econòmica
	
Aquesta pàgina o secció és sospitosa de no respectar la neutralitat del punt de vista.
El seu contingut actual és sospitós de no ser objectiu. Vegeu la discussió per a més informació. L'avís es pot treure una vegada s'hagi trobat un consens sobre els punts discutits.
Conegut per clamar contra la desigualtat a la seva Argentina natal,[92] Bergoglio compara la pobresa amb la violació dels drets humans,[93] i no ha dubtat a retreure al Govern que no impedís l'augment de la pobresa al seu país, una situació que considera "immoral, injusta i il·legítima",[94] ja que esdevé en una nació que compta amb les condicions econòmiques necessàries per evitar aquests danys. "En lloc d'això, sembla que s'ha optat per agreujar encara més les desigualtats", va assegurar el primat de l'Església catòlica argentina, per qui "els drets humans es violen no només amb el terrorisme, la repressió i els assassinats, sinó també per estructures econòmiques injustes que originen grans desigualtats". Davant d'això, va reclamar una resposta "ètica, cultural i solidària" per saldar el deute social amb milions d'argentins, majoritàriament nens i joves, i va assegurar que és imperatiu lluitar per canviar les causes estructurals i les actituds personals o corporatives que generen aquesta situació.

No era la primera vegada que el cardenal argentí denunciava aquesta situació. Va intervenir en un seminari sobre Polítiques Públiques, organitzat per l'Escola de Postgrau Ciutat Argentina (Epoca), la Universitat del Salvador i la Carlos III de Madrid, on van intervenir també l'ex ministre espanyol Tomás de la Quadra Salcedo, el rabí Sergio Bergman (conegut per la seva actitud crítica amb el govern de Kirchner) i la senadora Hilda González de Duhalde, peronista a l'oposició. La intervenció més sonada va ser la del cardenal, que no va estalviar cap crítica a la situació que travessa l'Argentina. Va fer èmfasi en l'alarmant fuga de capitals que pateix el país: "Hi ha aproximadament 150.000 milions de dòlars d'argentins a l'exterior, sense comptar els que estan fora del sistema financer, i els mitjans de comunicació ens diuen que segueixen marxant de l'Argentina, aproximadament, uns altres 2.000 milions de dòlars més al mes", va afirmar. "Què es pot fer perquè aquests recursos es posin al servei del país, amb idea de saldar el deute social i generar les condicions per a un desenvolupament integral?", preguntava.[93]

Durant una vaga de 48 hores de servidors públics a Buenos Aires, Argentina, Bergoglio opinar sobre les diferències entre els "pobres perseguits per demanar feina, i els rics que són aplaudits per fugir de la justícia."[95]

Mèrit per rebre l'eucaristia
Del Document d'Aparecida (una declaració conjunta dels bisbes d'Amèrica Llatina) es pot deduir quina era la posició de l'aleshores cardenal Bergoglio per determinar quins eren els mèrits dels individus per rebre l'eucaristia. El paràgraf 436, el text diu que "Hem d'atenir-nos a la 'coherència eucarística', és a dir, ser conscients que no poden rebre la sagrada comunió i alhora actuar amb fets o paraules contra els manaments, particularment quan es propicien l'avortament, l'eutanàsia i altres delictes greus contra la vida i la família. Aquesta responsabilitat pesa, de manera particular, sobre els legisladors, governants i els professionals de la salut".[96]

Predisposició al diàleg interreligiós
És per la seva disposició al diàleg que Bergoglio ha estat un gran defensor del diàleg interreligiós.[97] Sobre el que en la seva opinió és una falta de diàleg entre els seus compatriotes va escriure que:

«	«sucumbim víctimes d'actituds que no ens permeten dialogar: la prepotència, no saber escoltar, la crispació del llenguatge comunicatiu, la desqualificació prèvia i tantes altres. El diàleg neix d'una actitud de respecte cap a una altra persona, d'un convenciment que l'altre té alguna cosa bona a dir, suposa fer lloc al nostre cor al seu punt de vista, a la seva opinió i la seva proposta. Dialogar comporta una acollida cordial i no una condemna prèvia. Per dialogar cal saber baixar les defenses, obrir les portes de casa i oferir calidesa humana. Són moltes les barreres que en la quotidianitat impedeix el diàleg: la desinformació, la xafarderia, el prejudici, la difamació, la calúmnia. Totes aquestes realitats conformen cert groguisme cultural que ofega certa obertura cap als altres. I així traven el diàleg i la trobada.»[98]	»
El mateix dia del seu nomenament com papa de l'Església catòlica, Bergoglio va enviar una carta al rabí cap de Roma Riccardo Di Segni, en què expressava el seu desig de contribuir al progrés de les relacions davant les dues religions, que s'havien anat fortificant progressivament en les últimes dècades.[99]

Guerra d'Ucraïna del 2022
Després de la invasió russa d'Ucraïna del febrer de 2022, el Papa Francesc va fer diferents gestos per tal de promoure la pau.[100] Entre d'altres, va enviar dos cardenals a Ucraïna amb ajuda humanitària (Michael Czerny i Konrad Krajewski).[101][102] Aquesta missió, que va constar de diferents viatges,[103][104] va ser considerada com a una iniciativa gens habitual dins la diplomàcia vaticana.[105] El 25 de març, va consagrar Rússia i Ucraïna a la Mare de Déu.[106]

Pau Gasol i Sáez (Barcelona, 6 de juliol de 1980)[1] és un exjugador de bàsquet professional català. Va néixer a Barcelona[2] —tot i que als sis anys es traslladà a Sant Boi de Llobregat— en una família relacionada amb la medicina i el bàsquet.

Va ser el segon jugador espanyol (després de Fernando Martín) i el primer jugador català de la història fitxat per un equip de l'NBA (els Memphis Grizzlies, 2001), i considerat un dels jugadors més destacats de la història de la selecció espanyola de bàsquet.[3][4] Fou el primer jugador català en ser elegit per a jugar un All-Star Game de l'NBA (Houston 2006), en classificar-se per als playoffs (amb els Memphis Grizzlies la temporada 2003-04), i en aconseguir el l'anell de campió de l'NBA (en dues ocasions amb els Los Angeles Lakers les temporades 2008-09 i 2009-10). També fou el primer jugador no estatunidenc en ser nomenat Rookie de l'any de l'NBA (el 2002). Fou nomenat Esportista català de l'any en dues ocasions, el 2001 i el 2006.[5]

Triat diversos cops com a integrant de l'Equip All-NBA, és un dels quatre únics jugadors de la història de l'NBA que té almenys 20.000 punts, 11.000 rebots, 3.500 assistències i 1.900 taps acumulats durant la temporada regular, conjuntament amb Kareem Abdul-Jabbar, Tim Duncan i Kevin Garnett.[6] També ha estat dos cops guardonat amb el premi Mr. Europa, els anys 2004 i 2009.

Biografia
Va néixer a l'Hospital de la Santa Creu i Sant Pau, a Barcelona.[7] Als sis anys es va traslladar a Sant Boi de Llobregat. Son pare, Agustí Gasol, és infermer i sa mare, Marisa Sáez, internista. Pau Gasol va estudiar medicina durant uns mesos, però ho va deixar perquè no ho podia compaginar amb el bàsquet. És el gran de tres germans, dels quals, en Marc és també professional del bàsquet. Amb 2,15 metres d'alçada, és un aler-pivot dretà molt àgil i ràpid, capaç de jugar tan a prop de la cistella com lluny, especialista a penetrar a cistella i amb un bon tir exterior.

La temporada 1997-98 va ingressar al Futbol Club Barcelona, i va debutar a la lliga ACB el 17 de gener de 1999. Amb el club barceloní va guanyar dues Lligues ACB i una Copa del Rei. Amb només vint anys es va convertir en un jugador tan determinant en la lliga espanyola, que immediatament va entrar al draft de l'NBA. Triat en el tercer lloc del draft de l'NBA de l'any 2001 pels Atlanta Hawks, aquests van cedir els seus drets[8] i va ser contractat finalment pels Memphis Grizzlies. Va debutar la temporada 2001-02, en un partit contra els Detroit Pistons,[8] i va acabar guanyant el premi de Rookie de l'Any de l'NBA aquella mateixa temporada. A més, va ser triat per votació dels aficionats com a jugador de l'any de l'NBA el 2004. Líder indiscutible del seu equip, va aconseguir classificar-lo pels play-off tres cops consecutius (2004 a 2006) per primer cop en la història del club.

Ha jugat partits amistosos amb la selecció catalana, i ha passat per les diverses seleccions espanyoles. Amb la selecció júnior es va proclamar campió d'Europa (1998) i del Món (1999), derrotant a la final la selecció dels Estats Units. El 15 d'agost del 2001 va debutar amb l'absoluta, amb la qual ha aconseguit tres medalles en campionats d'Europa (plata a Espanya 2007, plata a Suècia 2003 i bronze a Turquia 2001) i una medalla d'or al Campionat del Món del Japó 2006. Ha rebut nombrosos premis i mencions per la seva trajectòria esportiva, però cal destacar-ne un de no esportiu: fou triat Català de l'Any 2001 pel diari El Periódico de Catalunya, guardó atorgat per votació popular. El 2006 fou guardonat amb el premi Marca Leyenda.[9]

L'1 de febrer de 2008 Memphis traspassà el jugador als Los Angeles Lakers a canvi de Kwame Brown, Javaris Crittenton, dues rondes dels Draft del 2008 i 2010 i els drets sobre son germà Marc. El juny de 2015 fou guardonat amb el Premi Príncep d'Astúries dels Esports, juntament amb son germà Marc.[10] El setembre de 2017 esdevingué el màxim golejador de la història dels Eurobasket, en trencar la marca de 1.104 punts fins llavors en possessió del francès Tony Parker.[11]

El 6 de juliol del 2019, va contraure matrimoni amb la nord-americana Catherine McDonnel,[12] una jove comunicadora coneguda per aparèixer com a reportera en diversos canals televisius del país.

El 23 de febrer de 2021 es va anunciar el seu retorn a la secció de bàsquet del Futbol Club Barcelona.[8][13]

És president i fundador de la Gasol Foundation, amb seu a Sant Boi de Llobregat.[14]

Trajectòria esportiva
Escola Esportiva Llor Sant Boi (categories inferiors)
CB Cornellà (categories inferiors)
FC Barcelona: 1999-2001
Memphis Grizzlies: 2001-2008
Los Angeles Lakers: 2008-2014
Chicago Bulls: 2014-2016
San Antonio Spurs: 2016-2019
Milwaukee Bucks: 2019
Portland Trail Blazers: 2019 (no va arribar a debutar)
FC Barcelona: 2021-2021
Europa
Va començar a jugar al bàsquet en les categories escolars de la seva escola, el Col·legi Llor de Sant Boi. D'allà va fitxar pel CB Cornellà, que en aquella època feia les funcions de planter del FC Barcelona,[15] on ja li va començar a resultar més difícil compaginar estudis i esport d'elit. A Cornellà i amb 1,85 d'açada, jugava de base, la qual cosa explica el magnífic control de la pilota que posseeix el santboià.[16] La temporada 1997-98, amb disset anys, Gasol va ingressar al FC Barcelona, equip amb el qual es va proclamar Campió d'Espanya Júnior. Des de llavors, Pau començava a fer part de les convocacions amb la selecció espanyola en categories inferiors.[16]

El 1998, la selecció espanyola aconsegueix el campionat d'Europa Juvenil i el trofeu Albert Schweitzer. En aqueixos campionats, Pau va cridar l'atenció de diverses universitats americanes, que li van oferir beques per tal que estudiés i jugués al bàsquet als Estats Units. El més curiós de tot és que Pau no comptava amb massa minuts, però la seva alçada, envergadura i coordinació va ser el que va cridar l'atenció dels observadors. Tanmateix, i malgrat que la idea seduïa el català, Pau va desestimar la idea i va voler provar de triomfar a Espanya. Un home important en aqueixa decisió va ser Joan Montes, que li va assegurar la seva ajuda per créixer a tots els nivells en el club. El temps donaria la raó a Gasol, que va debutar a la Lliga ACB el 17 de gener de 1999 davant el Càceres CB.[17] Va jugar tres partits més amb el primer equip i la resta el va passar amb l'equip de Lliga EBA.[16]

FC Barcelona (1999-2001)
La temporada 1999-00 va pujar definitivament a l'equip de Lliga ACB però sense gaudir d'excessiu protagonisme, al contrari que durant la temporada 2000-01, on va explotar definitivament. Pau va haver de suplir el lesionat Rony Seikaly, fitxatge estrella del Barça. La seva irrupció total té dos punts claus: els playoffs de la Lliga ACB i la Copa del Rei de Màlaga. En ambdós campionats va aconseguir el títol (era la seva 2a ACB) i l'MVP.[18] Tanmateix, l'equip no va poder lluitar per l'Eurolliga després de caure davant de la Benetton Treviso, contra el qual Gasol no va poder jugar per una inoportuna apendicitis.[16] Faria 11,3 punts i 5,2 rebots en 23,8 minuts de mitjana en lliga regular. Amb l'interès de diverses franquícies NBA després d'ell, era el moment de provar sort a l'NBA en el millor moment possible, després d'alçar-se amb el doblet i, posteriorment, aconseguir la medalla de bronze a l'estiu durant l'Eurobasket de Turquia.[16]

NBA
Memphis Grizzlies (2001-2008)
Temporada 2001-02

Vestint la samarreta dels Memphis Grizzlies
Els pronòstics del draft l'enquadraven entre les eleccions 10 i 15, per la qual cosa l'opció que més força tenia era la d'ésser un any més a Barcelona, atès que no sortir entre els deu primers no suposava un impediment econòmic en no poder rescindir el seu contracte. Tanmateix, va saltar la sorpresa, Pau va ser elegit per Atlanta Hawks al lloc tres del draft de 2001, convertint-se en el jugador no format als EUA elegit en el número més alt del draft en aquell moment (després el superaria Andrea Bargnani). Instants després a la seva elecció, Gasol va ser traspassat, juntament amb Lorenzen Wright i Brevin Knight, a Memphis Grizzlies a canvi dels drets del llavors jugador franquícia Shareef Abdur-Rahim. La seva presentació oficial va tenir lloc l'1 d'octubre de 2001 amb el 16 a l'esquena.

En la seva primera temporada tot va sortir rodó, ningú no hauria imaginat una irrupció així en un jugador europeu. Memphis va apostar fort per ell però fins i tot la pròpia franquícia es va sorprendre del creixement basquetbolístic tan ràpid que estava duent a terme el 16 dels Grizzlies. En la seva primera temporada en l'NBA, en la 2001-02, o anant més enllà, el primer mes de competició, Pau es convertiria en l'estendard dels Grizzlies. Debutaria davant de Detroit Pistons, aconseguint els seus primers dos punts després d'assistència de Jason Williams i una esmaixada posterior. Acabaria marcant quatre punts. Una lesió de Stromile Swift en el quart partit permet que Pau sigui titular davant de Phoenix Suns: aquella nit en Pau se'n va anar a vint-i-set punts i des de llavors no perdria la titularitat a l'equip.

Les seves mitjanes en la primera temporada es van saldar amb 17,6 punts, 8,9 rebots, 2,7 assistències i 2,06 taps en 82 partits, únic jugador de l'equip en disputar tots els partits de lliga. Números impressionants que li van valer per a aconseguir el premi de Rookie de l'Any per unanimitat, després d'alçar-se amb el premi de millor principiant en els mesos de novembre, gener i març. Òbviament, va ser també inclòs en el Millor Quintet de Rookies. Va liderar els principiants en punts, rebots, taps i percentatges de tir. Fou el màxim anotador de l'equip en trenta-set ocasions, i el màxim rebotejador en quaranta-tres, anotant en dobles dígits en setanta-dos dels vuitanta-dos partits, incloent-hi trenta partits amb més de vint punts i tres amb més de trenta. Va participar de l'espectacle de l'All Star jugant el Rookie Challenge, on va aportar a la victòria dels principiants deu punts i set rebots. Cal destacar el seu primer partit com a titular, on va fer vint-i-set punts a Phoenix Suns.

La seva millor actuació va arribar el 5 d'abril de 2002 amb trenta-dos punts (màxima anotació personal aquella temporada) i catorze rebots davant de Houston Rockets, contra qui va estar a punt de signar el seu primer triple-doble aqueix mes amb divuit punts, onze rebots i vuit assistències. El seu màxim rebotejador va estar en disset, davant d'Orlando Magic. Per a la història també va quedar una espectacular esmaixada davant del seu jugador favorit, Kevin Garnett, qui una jugada abans li havia reptat aplaudint-li a la cara després de superar-lo. Tota La Piràmide es va posar dempeus a aplaudir esbojarradament al català, malgrat que el partit estava sentenciat per als Wolves. El moment més emocionant va ser el partit que el va enfrontar a Michael Jordan.

L'equip va aconseguir un balanç de 23-59 en una temporada de mera transició. La desgràcia també es va encebar amb els Grizzlies, que van veure caure a dos jugadors en qui hi havia grans esperances dipositades: Bryant Reeves i Michael Dickerson. Víctimes de lesions eternes, van anunciar la seva retirada del bàsquet professional, deixant bastant coix l'equip de Tennessee.

Temporada 2002-03
En la 2002-03 va millorar lleugerament les seves prestacions individuals amb 19 punts, 8.8 rebots i 2.8 assistències, però curiosament va jugar gairebé un minut menys de mitjana, a causa de la política de rotacions que va seguir el nou entrenador Hubbie Brown després d'haver estat acomiadat Sidney Lowe amb l'equip 0-8.

Un any més, va ser l'únic Grizzlie en no perdre's ni un partit. Va acabar 9è en percentatge de tir en la lliga (51%), 10è en dobles-dobles (32), 12è en rebots (8,8), 14è en taps (1,8) i 30è en marcació (19 de mitjana). Va acreditar 22,8 punts, 10,8 rebots i 2,5 taps el mes de gener, igualant el seu rècord en punts en fins a 3 ocasions, davant New York Knicks, Philadelphia 76ers i Toronto Raptors. En rebots el va igualar en 4 ocasions, i en taps només una, igualant els seus 7. Va participar, novament, en l'All Star Weekend 2003, integrant l'equip dels sophomores (jugadors de 2n any) en el partit contra els rookies (debutants), millorant en aquesta ocasió amb 17 punts i 11 rebots. Possiblement seu millor partit d'aquell any va tenir lloc davant dels Boston Celtics un 3 de març de 2003 amb 23 punts i 17 rebots. L'equip va tornar a naufragar amb 28 victòries i 54 derrotes, però el rumb de la franquícia canviaria radicalment a partir del següent any.

Temporada 2003-04
En la 2003-04 l'equip tastaria per primera vegada en la seva història la mel dels playoffs, liderats per un 50-32 en lliga regular. Amb la política socialista de Brown com a principal atenuant, Pau va disminuir els seus minuts considerablement (de 36 va passar a jugar 31,5) i per tant, les seves mitjanes, 17,7 punts, 7,7 rebots i 2,5 assistències. El sistema de Brown no convencia però donava resultats col·lectius. En playoffs van caure per 4-0 davant de San Antonio Spurs en 1a ronda, amb uns números de Pau insuficients, 18,5 punts, 5 rebots i 2,5 assistències. Va liderar l'equip en anotació, rebots i taps. Es va perdre el seu primer partit en l'NBA el 5 d'abril de 2004 per una lesió al peu, posant fi a la ratxa de 240 partits consecutius en pista, 6a millor ratxa de la lliga. Va superar el seu record en anotació, rebots i taps. En punts davant dels Cleveland Cavaliers amb 37, el 29 de novembre de 2003, en rebots amb 18 davant dels Los Angeles Clippers i va igualar un rècord de la franquícia amb 8 taps, aconseguits davant dels Phoenix Suns, a més del fet que va anotar aquella nit 17 punts, va capturar 10 rebots i va repartir 5 assistències. Va aconseguir assolir els 3.000 punts el 31 d'octubre de 2003 davant dels Boston Celtics, i els 1.500 rebots el 12 de novembre de 2003 davant els Orlando Magic.

Temporada 2004-05
La temporada va començar amb la renovació de Gasol, Memphis va reconèixer la seva tasca i va ampliar el contracte fins a 2011. Gasol acabava la seva relació amb els Grizzlies el 2005 i per la pròxima temporada havia de percebre 4,1 milions de dòlars, però es va firmar una ampliació per la qual passaria a cobrar uns 70 milions de dòlars durant els pròxims set anys.

Per segon any consecutiu, l'equip assolia els playoffs després d'un balanç de 45-37, en una temporada per la qual van passar fins a tres entrenadors per la banqueta dels Grizzlies. Brown es va haver de retirar amb 5-7 per problemes de salut, sent substituït per Lionel Hollins, un interí de la franquícia que hi va haver al càrrec de l'equip fins que es va fitxar Mike Fratello, amb qui l'equip es va disparar amb 40 triomfs i 26 derrotes. El nou tècnic de la franquícia era un entrenador l'èxit del qual basava en la defensa, les possessions llargues i el bàsquet-control, aspectes que, indubtablement no afavorien al lluïment personal de Gasol. En 32 minuts de mitjana|mitja va estar en 17,8 punts, 7,3 rebots i 2,4 assistències, millorant les seves prestacions en posttemporada amb 21,3 punts, 7,5 rebots i 2,5 assistències en 33,3 minuts, encara que aconseguint el mateix resultat, 4-0, aquesta vegada davant Phoenix Suns.

Va ser elegit Jugador de la Setmana en la Conferència Oest del 27 de desembre al 2 de gener, després de firmar 23,6 punts, 7,7 rebots, 3,3 assistències i 1,3 taps. Va jugar el seu millor partit de la temporada davant els Sixers amb 34 punts, 15 rebots, 2 assistències, 3 taps i 1 recuperació. Aquella temporada, Gasol tindria la seva primera lesió seriosa en l'NBA, una fasciïtis plantar que el va oblitar a perdre's 23 partits. Això va ser el 25 de gener de 2005, a la fi de novembre, una torçada de turmell el faria perdre tres partits. El 12 de novembre davant de Golden State Warriors igualaria un record de la franquícia de cinc taps en una primera part. L'11 de gener davant d'Indiana Pacers va anotar 31 punts i 4 taps assolint la xifra de 5.000 punts i 500 taps en la seva carrera.

Temporada 2005-06
La temporada 2005-06 la fita més important va ser sens dubte la participació de Gasol en l'All-Star Game de l'NBA, sent el primer espanyol i el primer jugador dels Grizzlies en aconseguir-ho, i aconseguint ser el màxim rebotejador del partit amb 12 rebots.

Va assolir per tercera vegada consecutiva els playoffs, però l'equip seguia marxant de buit, aquesta vegada van caure a les mans de Dallas Mavericks, per 3a vegada seguida, 4-0. En 39,5 minuts Pau va assolir 20,3 punts, 6,8 rebots i 3 assistències.

En temporada regular per fi va assolir la barrera dels 20 punts, amb 20,4, a més de 8,9 rebots i 4,6 assistències en 39,2 minuts, una quantitat que s'ajustava més al que el seu protagonisme en l'equip reclamava. Va liderar l'equip en punts en 40 ocasions, 44 en rebots, 39 en assistències i 49 en taps. Va acabar el 19è en la lliga en punts, 17è en rebots, 13è en taps i 11è en minuts. Va superar el seu record personal de punts davant Seattle Supersonics el 28 de març de 2006 amb 44, i va firmar el seu primer triple doble també davant els Sonics amb 21 punts, 12 rebots i 12 assistències. Va ser nomenat Jugador de la Setmana en la Conferència Oest en dues ocasions. A més, es va convertir en el màxim rebotejador en la història de la franquícia superant els 3.072 que lideraven l'esmentat apartat. Un dels seus partits més recordats aquella temporada és el que el va enfrontar a Dirk Nowitzki, guanyant-li la partida amb 36 punts, 15 rebots i 5 assistències. Va anotar bàsquets guanyadors sobre la botzina davant Golden State Warriors i Atlanta Hawks.

Temporada 2006-07
Pau va haver de perdre's l'inici de temporada (23 partits) a causa de la lesió que va sofrir en les semifinals del Mundial del Japó davant Argentina. Però va tornar amb les piles carregades, especialment en la faceta reboteadora, on va millorar substancialment les seves mitjanes. Va acabar la temporada amb 20,8 punts, 9,8 rebots, 3,4 assistències i 2,1 taps, la millor individualment però entelada per la descafeïnada actuació del conjunt, 22 victòries i 60 derrotes. L'equip va destituir Mike Fratello i amb Tony Barone l'equip va jugar més a l'atac, malgrat no obtenir resultats. Llevat del mes de desembre, on Pau va estar jugant com a presa de contacte (tot i així va acreditar més de 17 punts per partit), Gasol ha firmat estadístiques excepcionals en cada un dels mesos que ha jugat. El gener 21,9 punts, 10,7 rebots, 3,4 assistències i 2,7 taps; el febrer 21,8 punts, 11,8 rebots, 3,6 assistències i 2,4 taps; el març 21,7 punts, 10,2 rebots, 3,5 assistències i 2 taps; l'abril 20,4 punts, 11,1 rebots, 4,4 assistències i 2 taps. Va quallar el seu millor partit, amb rècord personal d'anotació de la temporada davant Los Angeles Lakers el 22 de març amb 35 punts i 15 rebots.

Qüestió a part mereix el partit més memorable d'una temporada en la qual va caldre rescatar poc. Va ser el partit que el va enfrontar a Toronto Raptors el 7 de març de 2007. Aquella nit, Gasol necessitava nou punts per superar la marca de 7.801 punts que ostentava Shareef Abdur-Rahim i convertir-se així, en el màxim anotador en la història dels Grizzlies. Era qüestió de temps, va acabar el partit amb 16 punts i els jugadors espanyols José Manuel Calderón i Jorge Garbajosa van ser testimonis d'aquell històric moment.

Durant aquesta temporada el seu nom va sortir a la palestra en un hipotètic traspàs. Gasol volia sortir d'un equip ancorat i sense aspiracions a poder optar a l'anell, i al mercat existien molts equips que sospiraven pel català però les exigents pretensions de Jerry West van dificultar l'acord. L'equip que més va insistir va ser Chicago Bulls, però West insistia en Ben Gordon i Luol Deng com a peces clau en l'operació. Boston Celtics i New Jersey Nets, entre d'altres, van ser algunes de les franquícies de les quals es va parlar.

Temporada 2007-08
Una temporada en què l'arribada d'un nou entrenador als Grizzlies, Marc Iavaroni que era un dels assistents de Mike D'Antoni als Suns, va propiciar un canvi radical en la forma d'entendre el joc, amb la recerca d'un joc més ràpid i més agressiu que el fes més atractiu de cara l'espectador, i en els rols de joc, que proporcionaven major protagonisme a Rudy Gay en detriment d'un Pau Gasol que cada vegada perdia més pes en el joc. Els canvis, emperò, no milloraren la situació, ja que l'equip no aconseguí retornar en els números de victòries que l'havien dut durant tres temporades consecutives als play-off. Pel que fa a Gasol, continuar a l'equip de Tennessee suposava un retrocés en la seva carrera, ja que es trobava mancat d'objectius i motivacions. Només l'arribada de Navarro suposava una alenada d'aire fresc per ell. Però tot i així patí molts de problemes físics sobretot a l'esquena i també la falta de sintonia amb els seus companys, ja que el joc en equip brillava per la seva absència. Davant d'aquesta situació s'anava cuinant el rumor d'un traspàs pel català.

Los Angeles Lakers (2008-2014)
Temporada 2007-08

Pau Gasol a la seva època a Los Angeles Lakers.
Finalment, l'1 de febrer de 2008 és traspassat a Los Angeles Lakers a canvi de Kwame Brown (número 1 del draft de 2001), el rookie Javaris Crittenton, Aaron McKie, i, a més, els drets sobre el seu germà Marc Gasol i dues primeres rondes del draft de 2008 i 2010. D'aquesta manera s'acomplien les seues aspiracions de deixar Memphis i iniciar una nova etapa al costat de Kobe Bryant amb un equip les aspiracions del qual distaven molt de les dels Grizzlies. Pel que fa a Memphis, els punts positius de la sortida de Gasol, foren el fet d'iniciar un nou projecte jove a partir de nous jugadors com Rudy Gay i Mike Conley, tot aprofitant les futures eleccions del draft així com l'espai salarial que deixà Gasol per intentar adquirir agents lliures. La veritat és que després de 7 temporades a la ciutat que va veure néixer Elvis Presley, molts seguidors estaven descontents amb Gasol i volien iniciar un nou projecte amb un altre jugador, encara que en el moment del traspàs els altres equips van creure que els Grizzlies van rebre massa poc per la vàlua de Gasol.

Va realitzar el seu debut amb Los Angeles Lakers el 5 de febrer en l'Izod Center contra New Jersey Nets, on va culminar una magnífica actuació amb 24 punts, 12 rebots i 4 assistències. Després del partit, el seu nou company Kobe Bryant va declarar que "Pau Gasol és increíble". L'arribada del de Sant Boi va suposar una injecció d'entusiasme per l'equip angelí. Tot i estar ja realitzant una bona temporada la lesió al genoll d'Andrew Bynum, estava posant en dubte la gran trajectòria de l'equip. Així, Gasol contribuí a fer que després de la seva arribada sumessin 11 victòries en els seus primers 12 partits. Aquest excel·lent nivell de joc propicià que l'equip aconseguís obtenir el primer lloc de conferència temporalment, però una inoportuna lesió al turmell en el pitjor moment de la temporada, faria que durant el 15 dies restés fora de les pistes, i així perdessin la posició que havien ocupat fins a assolir el tercer lloc. Quan retornà a les pistes, l'equip es tornà a concentrar en el seu objectiu i amb una victòria a l'Staples davant els New Orleans Hornets, aconseguiren definitivament la primera plaça somiada. Així l'esforç de Kobe Bryant, que havia preferit aparcar una operació al dit per no deixar l'equip a l'estacada, com la resta del seu equip donà el fruit perseguit, i aconseguien així l'aventage de camp en totes les eliminatòries pel títol de conferència. La tasca de Gasol havia estat imprescindible per ajudar a Kobe, així com la d'altres jugadors com Lamar Odom que havien millorat molts des de l'arribada del català.

Així l'equip de Phil Jackson s'enfrontà davant dels Denver Nuggets en el primer duel dels play-off, aconseguint passar fàcilment l'eliminatòria per 4 victòries i 0 derrotes. El català ja va demostrar en el primer partit amb 36 punts 16 rebots i 8 assistències que volia oblidar les seves últimes participacions en els play-off, on fins llavors no havia aconseguit cap victòria. L'equip de Colorado tot i comptar amb dos grans estilets ofensius com Allen Iverson i Carmelo Anthony, va deixar a la llum gran part de les deficiències que patia; com ara la fluixa defensa i el poc joc en equip, i no va tenir res a fer davant del domini californià. El rival de segona ronda foren els Utah Jazz, els campions de la divisió Nord-oest. L'equip de Salt Lake City, entrenat per Jerry Sloan, estava basat en una forta defensa i en un pavelló pràcticament inexpugnable, on tan sols havien perdut 4 partits en tota la temporada. D'aquesta manera els Lakers s'imposaren de forma solvent en els dos primers partits a l'Staples. Tanmateix quan l'eliminatòria arribà a Utah la cosa canvià, i el principal duel que es produïa a l'interior de la zona entre Pau Gasol i Carlos Boozer favorable fins aquell moment pel català, canvià de signe en favor de l'americà. A més a més va aparèixer amb més força que mai la figura de Deron Williams, el millor jugador de l'equip mormó, el qual va permetre igualar l'eliminatòria. Finalment, però, l'equip angelí aconseguí superar la pressió ambiental i aconseguir la victòria en el sisè partit a Utah, classificant-se així, per les finals de conferència.

Allí s'enfrontaren davant dels vigents campions els San Antonio Spurs. Així a Pau Gasol se li presentà un dels duels més importants de la seva carrera, enfrontant-se cara a cara amb el millor aler pivot de la història, Tim Duncan. En ell, el català acabà amb 13,2 punts i 9,6 rebots per 22,5 punts i 17,4 rebots de Duncan. Aquests números, emperò, no serviren per sobrepassar als Lakers, ja que van demostrar que comptava amb una major rotació d'homes (els Spurs no tenien a Manu Ginobili en totes les seves facultats) i sobretot tenien Kobe Bryant, un dels pocs jugadors que per ell mateix podien decidir un partit. Així ho va demostrar en el primer, on l'equip angelí va remuntar amb 15 minuts un desavantatge de 20 punts, amb 25 punts de l'escorta. El segon i el tercer partit van ser de domini total californià i texà respectivament. Mentre que el partit clau de l'eliminatòria fou el quart, que s'endugueren els Lakers en pista contrària, i que els situà en disposició de classificar-se per la final en cas de victòria al pròxim partit a l'Staples, com després succeiria. Aconseguint així el títol de campions de conferència i el pas a la final de la lliga.

El 14 de juny de 2009 es convertí en el primer jugador català en guanyar l'anell de campió de l'NBA després de vèncer els Orlando Magic a la final per 4-1.

Temporada 2009-10
El 24 de desembre de 2009 Gasol signa una extensió de contracte de 3 anys amb els Lakers per 64,7 milions de dòlars.[19]

Gasol disputa el seu tercer All-Star com a reserva de la conferència Oest i finalitza la temporada regular amb mitjanes de 18,3 punts, 11,3 rebots, 3,4 assistències i 1,7 taps en 65 partits, després de dues lesions musculars a la primera part de la temporada. En el sisè partit de la primera ronda, Gasol va aconseguir 18 rebots i la cistella definitiva en l'últim segon per eliminar els Oklahoma City Thunder.[20] En les semifinals de conferència contra els Utah Jazz, va fer de mitjana 23,5 punts i 14,5 rebots. En el setè partit de les finals de l'NBA, Gasol va anotar 19 punts, va capturar 18 rebots i va posar dos taps, proclamant-se així per segona vegada i de manera consecutiva, campió de l'NBA amb els Los Angeles Lakers.

Temporada 2010-11

En un partit contra els New Jersey Nets el gener de 2011.
Aquesta temporada, Gasol va fer unes molt bons mitjanes en temporada regular, marcant 18,8 punts, capturant 10,2 rebots i repartint 3,3 assistències disputant els 82 partits. Després d'un inici de temporada a un nivell magistral en què es pot considerar que va prendre les regnes de l'equip i fins i tot es va perfilar com a ferm candidat a MVP, Pau va baixar els seus números a meitat de temporada, relegat pel paper principal de l'equip de Kobe Bryant. Al febrer de 2011 va disputar el seu quart All-Star, en el qual va signar la seva millor actuació amb 17 punts i 7 rebots, jugant els minuts decisius del partit, que va finalitzar amb la victòria final de la seva conferència. El final de la temporada regular va finalitzar amb els Los Angeles Lakers acreditant la 2a millor marca de la conferència oest (57-25) i un altre any més es disposaven a lluitar pel títol. En primera ronda es van enfrontar als New Orleans Hornets, rival que van eliminar després de 6 partits (4-2). Ja en semifinals de conferència, es van enfrontar als Dallas Mavericks, futurs campions de l'NBA. En aquesta sèrie, els Lakers van ser àmpliament superats pels Mavericks, caient eliminats per un resultat de 4-0. El nivell de l'equip va ser molt inferior a l'esperat i Pau, una peça clau de la franquícia, va ser durament criticat tant per la seva actuació en el duel particular que va lliurar amb l'estrella dels Mavericks, Dirk Nowitzki, com per la seva participació general en l'esdevenir de l'equip.[21]

Temporada 2011-12
En aquesta temporada Gasol va destacar pel seu lideratge de l'equip durant la lesió de Kobe Bryant en els primers mesos de la temporada, si bé va ser el blanc de les crítiques de part del públic per una baixada de les seves estadístiques durant els play-off, en què van ser eliminats pels Oklahoma City Thunder.

El 18 de maig de 2012, abans del tercer partit contra Oklahoma a la semifinal de la conferència Oest, va ser guardonat amb el premi J. Walter Kennedy al "Millor Ciutadà de l'NBA", per la seva col·laboració en diverses obres socials i benèfiques.

El juliol de 2012, després de la lesió i la retirada de Rafael Nadal dels Jocs Olímpics de Londres, és designat pel Comitè Olímpic Espanyol com a abanderat d'Espanya en aquests mateixos jocs, on finalment es penjarà la seva segona medalla de plata.

Temporada 2012-13

Gasol en un partit de la temporada 2012-13 contra els Nuggets.
Amb els fitxatges del base Steve Nash i el pivot Dwight Howard, els Lakers afrontaven amb gran il·lusió la temporada 2012-13. No obstant això, va començar marcada per una mala ratxa de derrotes, sense aconseguir guanyar cap partit de pretemporada i amb un balanç negatiu d'1 victòria per cinc derrotes en lliga, cosa que portarà a la destitució de Mike Brown i al fitxatge de Mike D'Antoni. El 18 de novembre de 2012 Gasol es converteix en el desè jugador nascut fora dels Estats Units que aconsegueix superar els 15.000 punts a l'NBA.[22]

Gasol, compartint joc interior amb Howard, es veu obligat a jugar més allunyat de l'anella. Les lesions de Kobe Bryant van obligar a prendre un paper protagonista, aconseguint triples dobles (al menys 10 punts, 10 rebots i 10 assistències) en dos partits a l'abril.[23][24] Després d'una mediocre temporada regular, els Lakers només es classifiquen per als playoffs com a setens de l'Oest, i són eliminats en primera ronda pels San Antonio Spurs en quatre partits.

Temporada 2013-14
La temporada començava amb la sortida de Howard i una plantilla més jove amb un lloc per a Pau. Però tant els continus canvis en el quintet titular de D'Antoni i l'absència de Kobe els primers 19 partits, forjaren un inici de temporada desolador per als Lakers. Pau va liderar l'equip en algunes victòries, però no va ser suficient per evitar un mal inici de temporada, ja que amb la nova lesió de Nash,[25] només comptaven com a bases amb Nick Young i Jodie Meeks.

Si a això se li afegeix la nova recaiguda de Kobe,[26] el nou intent per part de la franquícia de traspassar Pau,[27] així com la recaiguda en la seva lesió de vertigens,[28] i la mala gestió de l'entrenador, van portar la franquícia angelina a quedar-se fora de PlayOffs per setena vegada en la història i la primera des de 2005 amb la sortida de Shaq.[29] Tot això es va materialitzar en què els Lakers van batre el seu rècord de derrotes en una temporada.[30] Pau va acabar la temporada disputant únicament 60 partits, en què va fer de mitjana 17,4 punts, 9,7 rebots i 3,4 assistències.

En l'últim partit jugat al Staples Center, el vídeo marcador va homenatjar a Pau amb un vídeo mostrant les seves estadístiques i millors jugades, i tot el pavelló li va retre un calorós aplaudiment.

Chicago Bulls (2014-2016)
Temporada 2014-15

Gasol el 2015 amb els Chicago Bulls.
El 13 de juliol de 2014, convertit en agent lliure, acorda un contracte amb els Chicago Bulls per 3 temporades i 22 milions de dòlars, el tercer any és opcional pel jugador.

Pau Gasol es va convertir el 15 de novembre de 2014 en el sisè jugador de la història de l'NBA a aconseguir 16.500 punts, 8.500 rebots, 3.000 assistències i 1.500 taps.

Al febrer de 2015 Pau Gasol va disputar el seu 5è All-Star (el primer en la Conferència Est), però va ser la primera ocasió en què ho va fer partint des del quintet titular, igualment com el seu germà Marc Gasol. Tots dos van disputar el salt inicial del partit, essent la primera parella de germans a ser titulars en el partit de les estrelles, i els primers europeus en ser elegits per votació popular per al quintet inicial.[31]

El 5 de març de 2015, el de Sant Boi es converteix en el màxim anotador hispà de la història de l'NBA, superant els 17.623 punts del jugador d'origen panameny Rolando Blackman.

En l'acabar la temporada regular 2014-15 és inclòs, per segona vegada en la seva carrera, en el 2n quintet ideal de la competició. A més, Gasol va finalitzar sent el jugador amb més dobles dobles de la temporada regular (52), per davant de jugadors com DeMarcus Cousins, Andre Drummond o Anthony Davis i convertint-se en el jugador més veterà a liderar aquesta classificació.[32]

Després de finalitzar la temporada regular amb un balanç de 50 victòries i 32 derrotes, els Chicago Bulls van superar en primera ronda els Milwaukee Bucks després de sis partits, per posteriorment caure en les semifinals de conferència davant els Cleveland Cavaliers també en sis xocs. En aquesta eliminatòria, Gasol va patir un problema muscular que li va fer perdre's dos partits i jugar molt limitat físicament l'últim, cosa que va suposar una baixa molt important per al seu equip.

Temporada 2015-16
La següent temporada va arrencar amb canvi a la banqueta dels Chicago Bulls, sent substituït Tom Thibodeau pel prestigiós tècnic universitari Fred Hoiberg, el qual va implantar un nou sistema de joc més ràpid i amb predominança del tir exterior, poc propici per a les característiques de Gasol. A més la seva política de rotacions, intentant regular els esforços, va provocar una reducció dels seus minuts en pista i per tant una caiguda de les seves estadístiques. No obstant això, a poc a poc va anar encadenant bones actuacions individuals, incloent dos triples-dobles gairebé consecutius,[33] que van permetre que els seus números en finalitzar la temporada regular fossin bastant similars a les mitjanes de la seva carrera. Tot això a despit d'una inoportuna lesió al genoll dret que li va fer estar absent durant diversos partits, i jugar minvat quan va reaparèixer, durant les últimes setmanes de competició.

El 27 d'octubre de 2015, durant el partit inaugural contra els Cleveland Cavaliers, va col·locar 6 taps i es va convertir en el màxim taponador europeu de la història de la'NBA superant els 1.631 taps de Vlade Divac. Al novembre va ser condecorat amb el premi "2015 NBPA Global Impact Player", que el reconeixia com el jugador amb major impacte global de l'NBA gràcies a la combinació de les seves bones actuacions esportives i les seves contribucions socials i benèfiques.[34] El 5 de desembre es va convertir en el 116è jugador de la història de l'NBA a aconseguir els 1000 partits disputats en temporada regular, en un partit jugat al United Center de Chicago i saldat amb derrota contra els Charlotte Hornets, i en el qual Gasol va sumar un doble-doble de 13 punts i 11 rebots, més 4 assistències i 4 taps.[35] En els últims compassos de la competició va aconseguir, molt concentrades en el temps, noves i importants marques i xifres individuals de carrera, com entrar al TOP-50 històric en marcació i en minuts jugats, superar els 10.000 rebots,[36] o arribar als 500 dobles-dobles.[37]

Després de no aconseguir repetir titularitat a l'All-Star 2016 per tan sols 360 vots, tampoc va ser inclòs com a suplent per part dels entrenadors. No obstant això, la lesió del seu company Jimmy Butler va fer que el comissionat de l'NBA Adam Silver el seleccionés per ocupar aquesta plaça,[38] disputant d'aquesta manera el seu 6è All-Star, que va ser el primer que es va localitzar fora de les fronteres dels Estats Units, ja que es va celebrar a la ciutat canadenca de Toronto. Va sumar 9 punts i 7 rebots, protagonitzant algunes accions cara a cara contra Kobe Bryant, amb el qual l'uneix una gran amistat i que disputava el seu últim All-Star.

A nivell col·lectiu, els Chicago Bulls van realitzar un començament de temporada irregular, encara que sempre amb balanç positiu i en la part alta de la Conferència Est. No obstant això, a partir del mes de gener van caure dràsticament les seves prestacions a causa de les lesions, la manca d'un sistema de joc clar i les males relacions dins el vestidor, aconseguint finalment un pobre balanç de 42 victòries per 40 derrotes, insuficient per assolir els play-offs, cosa que va suposar un dur i inesperat revés per a una franquícia considerada com a aspirant a l'anell al començament de curs.

San Antonio Spurs (2016-2019)
Temporada 2016-17
A l'acabar la temporada anterior, Gasol anuncia que renuncia a l'any de contracte que li restava amb els Chicago Bulls per sortir a mercat com a agent lliure sense restriccions, a la recerca d'un contracte amb millors condicions econòmiques i de major durada. Finalment, al començament de juliol de 2016 va anunciar que firmaria un contracte amb els San Antonio Spurs,[39] per a les dues pròximes temporades a canvi d'uns 30 milions de dòlars.[40][41] Va debutar oficialment amb l'equip texà el 25 d'octubre de 2016 amb una victòria a la pista dels Golden State Warriors en la qual va anotar 2 punts i va capturar 4 rebots. Després d'una primera part de temporada marcada per un descens de les seves dades estadístiques a causa de la reducció dels seus minuts en pista i a no ser una de les primeres opcions en atac, una lesió en un dit de la mà esquerra durant l'escalfament previ a un partit al mes de gener el va obligar a passar pel quiròfan i estar-se més d'un mes de baixa.[42] Un cop va tornar a les pistes ho va fer partint des de la banqueta, situació que es va mantenir la resta de la temporada, encara que curiosament el seu rendiment va millorar lleument en tenir un major protagonisme com un dels líders de la segona unitat.

Durant la celebració de l'All-Star 2017, a New Orleans, es va convertir en el primer no nord-americà a ser triat membre de Comitè Executiu del Sindicat de Jugadors de l'NBA.[43]

En l'últim partit de la Temporada 2016-17 va aconseguir superar els 20.000 punts en el total de la seva carrera, cosa que fins a la data només havien aconseguit 42 jugadors, sent el segon europeu que ho aconseguia després Dirk Nowitzki. A més, es va convertir en el líder històric de la lliga en encert des de la línia de 3 punts en una temporada, després de convertir 56 de 104 llançaments, un 53,8%, encara que no va aconseguir els llançaments necessaris per comptabilitzar oficialment.[44]

Els San Antonio Spurs van realitzar un any més una gran campanya, aconseguint el segon millor balanç de tota la competició gràcies a les 61 victòries obtingudes enfront de tan sols 21 derrotes. En primera ronda de playoffs van superar, amb bastants problemes, als Memphis Grizzlies en 6 partits, cosa que va suposar el primer cara a cara entre els germans Gasol a postemporada. En segona ronda es van trobar els Houston Rockets, als quals van vèncer també en 6 partits. A la final de conferència Oest, llastats per les baixes de Kawhi Leonard i Tony Parker, amb prou feines van poder oferir resistència davant d'uns Golden State Warriors que els van escombrar per 4-0. El rendiment de Gasol durant aquests playoffs va ser pobre, tot i que va recuperar la titularitat durant alguns partits.

Temporada 2017-18
Després d'exercir l'opció de renunciar al seu segon any de contracte amb els texans i sortir al mercat d'agents lliures sense cap restricció, acaba signant de nou amb els San Antonio Spurs un acord més extens, de tres temporades a canvi de 48 milions de dòlars.[45] El seu rendiment, d'acord a la seva edat i el seu físic, segueix baixant progressivament, tot i que encara és capaç de destacar en algunes trobades al llarg de la lliga regular.

La franquícia texana, assolada per l'absència de Kawhi Leonard durant tot el curs i amb una plantilla veterana, aconsegueix amb molt de patiment aconseguir els playoffs, on cauen en primera ronda[46] (4-1) gairebé sense presentar batalla contra els Golden State Warriors, fet i fet campions de l'NBA.

El 7 de setembre de 2017 es va convertir en el màxim golejador de la història de l'Eurobasket, després d'aconseguir un triple en el segon quart del seu partit de l'Eurobasket 2017 davant Hongria, superant el rècord anterior de 1.104 punts que fins a aquest moment tenia el francès Tony Parker.[47]

Temporada 2018-19
El 17 d'octubre de 2018, en el partit inaugural de la temporada per als San Antonio Spurs, Pau Gasol va començar oficialment la seva temporada número 18 en l'NBA.[48] A principis de novembre es va comunicar que Gasol patia una fractura per estrès al peu esquerre, encara que finalment es va quedar en un edema ossi que el va deixar fora de la competició aproximadament dos mesos. Va reaparèixer al 31 de desembre davant dels Boston Celtics jugant durant 5 minuts i capturant 5 rebots.[49]

L'1 de març de 2019 va arribar a un acord amb els Spurs per rescindir el seu contracte.[50] Dos dies més tard va arribar a un acord per jugar amb els Milwaukee Bucks, on per primera vegada en la seva carrera a l'NBA no portarà el número 16, ja que es troba retirat per l'equip de Wisconsin. En lloc seu portarà el 17.[51]

Milwaukee Bucks (2019)
Temporada 2018-19
El 4 de març de 2019 els Milwaukee Bucks anuncien la contractació de Pau Gasol, com "el 6 vegades All-Star" i que jugarà amb el número 17 a la samarreta.[52][53] Tot just va poder disputar 3 partits amb els Bucks abans de lesionar-se. Així, el 10 de maig de 2019, decideix passar pel quiròfan a causa d'una fractura al peu, fet que li deixaria fora dels Playoffs de 2019.[54]

Portland Trail Blazers (2019)
Temporada 2019-20
El 24 de juliol de 2019, firma per una temporada amb els Portland Trail Blazers.[55] Però el 20 de novembre és tallat, de manera que no arriba disputar cap partit amb els Blazers.[56] Des de llavors, va treballar en les instal·lacions dels Blazers per recuperar-se de la fractura per estrès en l'os navicular del peu esquerre, però no disputaria cap partit de la temporada 2019-20, sent aquesta la seva primera temporada "en blanc" des que va debutar com a professional.

Retorn a Catalunya
FC Barcelona (2021)
Temporada 2020-21
Després de més d'un any apartat de les pistes, el 23 de febrer de 2021 va signar contracte fins a final de temporada amb el FC Barcelona de la Lliga Endesa, equip on es va formar, amb la intenció de posar-se en forma de cara a la seva possible participació en els Jocs Olímpics de Tòquio 2020.[57][58] Després de diverses setmanes d'entrenament amb el cos tècnic, el 25 de març, es va fer una presentació pública de la seva incorporació a l'equip, i s'hi va anunciar que debutaria quant estigués disponible.[59] En aquesta temporada va arribar amb el Barça a la final de l'Eurolliga (derrota contra l'Efes Pilsen), i va guanyar contra el Reial Madrid la Copa del Rei i la seva segona Lliga ACB amb els blaugrana.[60]

Selecció espanyola
El juliol de 2014 va ser inclòs pel seleccionador Juan Antonio Orenga a la llista dels dotze jugadors que disputarien amb la selecció espanyola de bàsquet el Campionat del món de 2014.[61] Després de la seva participació als Jocs Olímpics d'Estiu de 2020 es va retirar de la selecció espanyola.[62]

Rosalia Vila i Tobella, més coneguda pel nom artístic de Rosalía (Sant Esteve Sesrovires,[1][2][3] 25 de setembre de 1992), és una cantautora i actriu catalana.[4]

Va treballar a duo amb Juan Gómez, Chicuelo, al Festival Internacional de Cinema 2013 de Panamà i al Festival Grec de Barcelona per a l'obra de ball contemporani De Carmen. El 2013 va participar en l'Association of Performing Arts Presenters (APAP) Conference a Nova York i fou la veu solista en l'obra de culminació de l'Any Espriu 2014 al Palau de la Música. El 2015 va col·laborar amb La Fura dels Baus en un espectacle estrenat a Singapur. Va fer de telonera de Miguel Poveda, acompanyada per Alfredo Lagos, al Festival Internacional de Música de Cadaqués, i també va actuar al Festival de Jerez 2016. Va treballar amb Rocío Márquez a la presentació del seu disc El Niño al Festival Primavera Sound 2015. El 2017 va presentar l'àlbum Los Ángeles, un projecte conjunt amb el productor i músic Raül Fernández, Refree.[5][6]

Al 2018, després d'estrenar una sèrie de vídeos al seu canal de YouTube, va presentar un nou projecte seu titulat El mal querer, un àlbum conceptual amb les relacions tòxiques masclistes com a tema principal.[7][8] L'àlbum, inspirat en la novel·la occitana del segle xiii Flamenca,[9] fou coproduït al costat de Pablo Díaz-Reixa, El Guincho, que també participà en la composició d'algunes cançons. El 30 de maig d'aquest mateix any va estrenar el primer senzill d'aquest segon disc, titulat Malamente.[10] Amb aquest treball va guanyar dos Premis Grammy Llatins el 2018, esdevenint així el primer artista espanyol a aconseguir aquests guardons amb un sol treball.[11]

Al 2019 va interpretar a la gala dels Premis Goya una cançó de Los Chunguitos, Me Quedo Contigo, arranjada per Bernat Vivancos i acompanyada de l'Orfeó Català.[12] El mateix any va publicar la seva primera cançó en català anomenada Milionària dins l'EP F*cking Money Man.[13]

Biografia
1992-2016: Primers anys i inicis de carrera
Rosalía va néixer el 25 de setembre de 1992 a l'Hospital General de Catalunya de Sant Cugat del Vallès, i es va criar a Sant Esteve Sesrovires.[14] És la filla menor de Pilar Tobella, una empresària catalana que fa dècades que dirigeix l'empresa familiar. El seu pare, José Manuel Vila, va néixer a Cudillero (Astúries). Els seus avis paterns eren d'origen gallec i andalús,[15] i el seu besavi era cubà.[16] Té una germana gran, Pilar "Pili" Vila, que treballa amb Rosalía com a estilista. Rosalía va manifestar el seu interès per les arts escèniques a una edat primerenca especialment després de descobrir la discografia de Camarón de la Isla. Va començar la seva formació musical professional als 16 anys al Taller de Músics[17] i va realitzar un curs de sis anys a l'acadèmia. Va començar a assistir a classe a l'escola del Raval però, a causa de les seves altes qualificacions i múltiples recomanacions, es va traslladar a l'Escola Superior de Música de Catalunya per acabar els estudis.[18] També va treballar de forma autònoma com a cantant independent en casaments i bars musicals, per la qual cosa cobrava "una mica més de 80 euros o canviava la feina per un sopar".[19] Durant aquesta època, Rosalía va conèixer molts artistes espanyols underground que després triomfarien com La Zowi, Yung Beef, Kaydy Cain, Hinds o Maria Escarmiento.[20]

Als 15 anys, va concursar en el programa de televisió Tu Sí Que Vales, encara que no va ser seleccionada. El 2012 es va convertir en la vocalista de Kejaleo, un grup de música flamenca en què participen Jordi Franco, Roger Blavia, Crist Fontecilla, Diego Cortés i Xavi Turull[21] i que va publicar un disc, Alaire, el 2013. Aquell mateix any, Rosalía va treballar professionalment a duo amb Juan "Chicuelo" Gómez per promocionar la banda sonora de Blancaneus al Festival Internacional de Cinema de Panamà 2013 en substitució de Sílvia Pérez Cruz i al Festival Grec de Barcelona per a l'obra de dansa contemporània De Carmen.[22] El 2013, va participar en la Conferència de l'Associació de Professionals de les Arts Escèniques (APAP) a Nova York, i va ser la veu principal en la culminació de l'Any Espriu 2014 al Palau de la Música. El 2015 va col·laborar amb La Fura dels Baus en un espectacle estrenat a Singapur.[23] Va ser telonera de l'artista flamenc Miguel Poveda, acompanyada per Alfredo Lagos, al Festival Internacional de Música de Cadaqués, i també al Festival de Jazz de Jerez 2016. Va col·laborar amb Rocío Márquez a la presentació del seu disc El Niño, produït per Raül Refree, al Primavera Sound 2015. El 2015 també va col·laborar amb la marca de roba Desigual i va cantar el single del jingle de la seva campanya "Last Night Was Eternal".[24] Aquell mateix any va publicar "Un Millón de Veces". La cançó formava part de l'àlbum benèfic Tres Guitarras Para el Autismo. La recaptació es va destinar a estudis sobre l'autisme.[25] Amb 20 anys, va treballar com a professora de flamenc i professora de cant.[26]

El 2016, va col·laborar amb el raper espanyol i exnòvio C. Tangana a Antes de Morirme.[27] La cançó va ser un èxit dorment i va entrar a la llista de singles espanyola el 2018, després de l'èxit d'altres treballs de Rosalía. La col·laboració va rebre atenció internacional quan va aparèixer en la banda sonora de la primera temporada de la sèrie espanyola de Netflix Élite (2018).[28]

2016–2017: Los Ángeles

Rosalía i Raül Refree actuant a Madrid el juliol del 2017
El 2016, Rosalía va actuar davant d'un centenar de persones al Tablao del Carmen, un local especialitzat en flamenc al Poble Espanyol, a Barcelona. Entre el públic hi havia Raül Refree, a qui va convidar a l'espectacle.[29] Van començar a treballar en dos discos junts.[30] Rosalía va signar amb Universal Music a finals de 2016, i es va traslladar a Califòrnia.[31] A partir de llavors, només va publicar l'àlbum Los Angeles.[32] L'àlbum parla de la mort d'una manera fosca amb acords agressius de guitarra de Refree.[33] Presenta reelaboracions de clàssics del flamenc rebent diversos elogis.[34] Va ser nominada a Millor Artista Nova en la 18a edició dels Grammy Llatins. L'àlbum va sortir a la venda el 10 de febrer de 2017 a través d'Universal Music i va donar lloc a dos singles, "Catalina", publicat l'octubre de 2016, i "De Plata", publicat l'agost de 2017. L'àlbum va ser molt ben rebut per la crítica i Jordi Bardají va escriure l'1 de novembre de 2018 que el disc era "un dels majors sleepers que han conegut les llistes de vendes espanyoles en els darrers temps." Los Angeles va aconseguir la seva posició màxima en el número nou l'11 de novembre de 2018 i es va mantindre a la llista d'àlbums un total de 89 setmanes. Los Angeles va guanyar el premi "Àlbum de l'Any" en els Premis Time Out i el Premi Ruido de la Premsa al Millor Disc Nacional, entre d'altres.[35] El 2017, RTVE es va posar en contacte amb Rosalía perquè participés en la preselecció per representar Espanya al Festival d'Eurovisió 2017, cosa que ella va declinar per problemes d'agenda amb la promoció del seu disc debut.[36][37]

Rosalía i Raül Refree es van embarcar en una gira de concerts, Los Angeles Tour, donant suport al seu primer àlbum d'estudi junts. La gira va començar l'11 de febrer de 2017 a Granada i va finalitzar l'1 de març de 2018 al Palau de la Música Catalana.[38] Durant la gira, el 2018, la cantant valenciana Bebe va assistir a un dels seus concerts al costat de Juanes, qui es va obsessionar immediatament amb ella i li va demanar a la seua mànager Rebeca León que treballés amb ella,[39] qui va accedir a dirigir-la perquè li semblava un "tipus d'artista que es dóna una vegada cada cinquanta anys".[40]

2018–2020: El Mal Querer i reconeixement internacional
El procés de gravació del segon àlbum d'estudi de Rosalía, El Mal Querer, es va iniciar a principis de 2017 com a projecte de batxillerat, en graduar-se a l'Escola Superior de Música de Catalunya.[41] Ella va triar personalment treballar al costat del músic espanyol El Guincho i va gestar el seu concepte al costat del seu amic Ferran Echegaray, que va apostar pel Roman de Flamenca per seguir el fil argumental de l'àlbum. Així, cada cançó del disc seria un capítol de la història narrada en l'anònima novel·la occitana. Tot i no tenir pressupost per produir el disc, ja que era una artista independent que treballava en un projecte universitari, Rosalía va invertir molt dels seus propis diners, fins al punt d'estar a punt de fer fallida. Tot i això, va seguir treballant en ell, afirmant que "el meu objectiu era trobar una manera d'explicar aquesta tradició que m'obsessiona de la manera més personal, sense por i amb risc. Abans de treure el disc estava endeutada i no tenia garanties que això funcionés, però tenia l'esperança que, com ho estava fent de cor, anés a uns quants o a molts, que als que els agradés, els agradés de veritat".[42] El disc es va gravar gairebé per complet a l'apartament d'El Guinxo a Barcelona amb un ordinador, un micròfon i una taula de so. S'hi barrejaria el flamenc tradicional amb la música pop i urbana actual.

El maig de 2018, la cantant va anunciar el títol del seu proper àlbum en una petita sèrie pròpia de YouTube.[43] J Balvin va llançar paral·lelament el seu cinquè àlbum d'estudi, Vibras, que va comptar amb la participació de Rosalía en el tema "Brillo". Aquest mateix mes, Rosalía va llançar el senzill principal de l'àlbum, "Malamente". Aquest va cridar l'atenció de personalitats internacionals com Kourtney Kardashian i Dua Lipa, així com de nombrosos crítics musicals.[44] L'agost, Rosalía va ser contractada per actuar en la festa del 60 aniversari de Madonna, però va cancel·lar l'actuació després de nombrosos conflictes logístics.[45] "Malamente" es va promocionar en diverses gales de premis com els MTV Europe Music Awards 2018, així com als Grammy Llatins. El seu vídeo musical, dirigit per la companyia catalana Canada, es va tornar viral a Internet i va ser nomenat Video de l'Any per Pitchfork.[46] La cançó va ser nominada a cinc Grammy Llatins, dels quals va guanyar dos, per Millor Cançó Alternativa i per Millor Fusió/Interpretació Urbana. "Malamente" està certificat com a cinc vegades platí a Espanya per vendre més de 200.000 còpies i també és platí als Estats Units. El següent single, "Pienso en tu Mirá", va ser llançat el juliol a través de Sony Music. El seu videoclip també es va fer viral a les xarxes socials, amb elogis per la seva estètica i simbolisme poètic.[47] Molts portals espanyols ja en parlaven com el "fenomen Rosalía" o l'"huracà Rosalía".[48] La cançó va ser nominada com a Millor Cançó Pop als premis Grammy Llatins 2019. El tercer single, "Di Mi Nombre", publicat tres dies abans de l'àlbum, li va valer a Rosalía el seu primer número u a Espanya.[49]

El Mal Querer es va estrenar el 2 de novembre de 2018 i va debutar al número dos de la llista de PROMUSICAE. Es presenta com a experimental i conceptual, girant al voltant d'una relació heterosexual tòxica, inspirada en la novel·la anònima occitana del segle xiii Flamenca.[50] Va entrar a les llistes de Bèlgica, Suïssa, Portugal, Països Baixos i Estats Units, on l'àlbum va debutar al primer lloc de la llista d'àlbums de pop llatí dels Estats Units. El Mal Querer va ser universalment aclamada per la crítica musical. En el seu article per a The Guardian, el crític principal Alexis Petridis va elogiar l'àlbum, donant-li la màxima qualificació i descrivint-ho com "la targeta de visita d'un nou talent únic".[51] El Mal Querer va ser inclòs en més de vint llistes d'àlbums de cap d'any i de final de dècada per publicacions com Pitchfork, Billboard i The Guardian.[52][53] Rolling Stone el va incloure en el lloc 315 de la seva llista dels 500 millors àlbums de tots els temps de 2020, convertint-ho en l'àlbum en espanyol més alt de la llista.[54][55] El Mal Querer va ser posteriorment nominat a diversos premis, entre els quals s'inclouen quatre Grammy Llatins, un premi Latin Billboard Music, un premi Latin American Music i un premi LOS40 Music. Va guanyar els premis Grammy Llatins a l'Àlbum de l'Any, Millor Àlbum Vocal Pop Contemporani, Millor Enginyeria d'Enregistrament i Millor Paquet d'Enregistrament. Per tant, Rosalía es va convertir en la primera dona en rebre el Premi Grammy Llatí a l'Àlbum de l'Any des de Shakira el 2006.[56] També va guanyar el Premi Grammy al Millor Àlbum Llatí de Rock, Urbà o Alternatiu.[57]

El 2019 Rosalía va participar en la pel·lícula de Pedro Almodóvar Dolor y gloria.[58][59] No obstant això, aquesta no va ser la primera vegada que Rosalía participava en una producció audiovisual. El 2018, va cantar el tema de la segona temporada de la sèrie espanyola d'èxit de Netflix Paquita Salas i va col·laborar amb la veu a la banda sonora d'Arde Madrid.[60][61] El febrer de 2019, Rosalía va interpretar una versió renovada de "Me Quedo Contigo" de Los Chunguitos al costat de l'Orfeó Català en la 33a edició dels Premis Goya, que va rebre l'aplaudiment universal de la crítica i el públic.[62] Es va embarcar a la seva primera gira mundial, El Mal Querer Tour, en suport del seu segon àlbum d'estudi un mes després. La gira va visitar diversos festivals com Lollapalooza, Glastonbury i Coachella.[63] Més de 63.000 persones van veure Rosalía en directe al Primavera Sound, a Barcelona, convertint-se en el concert amb més públic de la gira.[64] La gira va finalitzar el desembre del 2019 al WiZink Center de Madrid després de 43 concerts (12 dates en solitari -tres en estadis- i 31 en festivals).[65]


Rosalía actuant davant una multitud de 63.000 persones al Primavera Sound el juny de 2019
Durant la gira, Rosalía va llançar diverses cançons i el 28 de març del 2019 va publicar una segona col·laboració amb Balvin, "Con Altura". Tot i rebre inicialment crítiques diverses, "Con Altura" va encapçalar les llistes d'èxits a Argentina, Colòmbia, República Dominicana, Mèxic, Veneçuela i Espanya. El seu vídeo musical, dirigit per Director X, es va convertir en el vídeo musical d'una artista femenina més vist del 2019.[66][67] També va generar el seu sobrenom "La Rosalía" i la seva coreografia va acabar convertint-se en viral i en tot un moment de la cultura pop llatina.[68] "Con Altura" va guanyar dos MTV Video Music Awards al Millor Vídeo Llatí i a la Millor Coreografia, convertint-se en la primera actuació espanyola en guanyar-ne un.[69] També va guanyar el premi a la Millor Col·laboració als MTV Europe Music Awards 2019 i a la Millor Cançó Urbana als Grammy Llatins 2019.[70] La cançó ha venut més de set milions de còpies a tot el món fins al moment.[71] El maig, Rosalía va llançar la cançó "Aute Cuture",[72] convertint-se en el seu tercer número u a Espanya i li va valer una nominació als Grammy Llatins com a Enregistrament de l'Any.[73] El juliol va llançar el single Fucking Money Man, que inclou dos temes: "Milionària" (que va cantar en català) i "Dios Nos Libre del Dinero".[74][75] "Milionària" va ser un èxit, convertint-se en el seu quart número u a l'estat espanyol.[76] El 15 d'agost va llançar la seva col·laboració amb Ozuna "Yo x Ti, Tu x Mi".[77] Es va convertir en el seu cinquè número u a Espanya[78] i va obtenir dos premis: Millor Cançó Urbana i Millor Fusió/Interpretació Urbana en la 21a edició dels Grammy Llatins.[79] El novembre, Rosalía va llançar "A Palé", que compta amb la col·laboració de James Blake, amb qui ja havia treballat a "Barefoot in the Park".[80][81] El desembre, Rosalía va participar al costat de Lil Baby en la remescla de "Highest in the Room" de Travis Scott, que va aconseguir el quart lloc i va suposar la primera vegada que una cançó seva entrava en la llista global de Spotify.[82] Va ser guardonada amb el premi Rising Star als Billboard's Women in Music pel reconeixement internacional que va aconseguir durant l'any i per "canviar el so de la música mainstream actual amb el seu fresc pop d'influència flamenca".[83]

La interpretació de "Juro Que" per part de Rosalía a la 62a edició dels Premis Grammy va suposar la primera vegada que una artista espanyola actuava a la gala. A més, es va convertir en la primera cantant espanyola de la història en ser nominada a Millor Artista Revelació.[84] Durant el confinament, Rosalía va llançar "Dolerme"[85] i, al maig, "TKN", la seva segona col·laboració amb Travis Scott, que va acabar convertint-se en la seva primera entrada al Billboard Hot 100 dels Estats Units, debutant al número 66, així com al seu sisè número u a Espanya. Es va fer molt popular a TikTok a nivell mundial.[86][87][88] El vídeo musical de "TKN", dirigit per Nicolás Méndez, va guanyar el premi Grammy Llatí al millor vídeo musical de curta durada.[89] També va obtenir una nominació a la millor direcció als Berlin Music Video Awards.[90] El 22 de juny, Arca i Rosalía van llançar la seva esperada col·laboració "KLK", inclosa a l'àlbum del músic Kick I.[91]

2020–present: col·laboracions i Motomami

Rosalía actuant en el seu Motomami World Tour, 2022
Les sessions d'enregistrament del tercer àlbum d'estudi de Rosalía van començar ja el 2019. A causa de la pandèmia de COVID-19, Rosalía es va traslladar a Miami, on va continuar treballant a l'àlbum alhora que posava veu a diverses cançons.[92][93][94] El 4 de setembre de 2020, va treure un remix de "Relación" de Sech, en què també participen Daddy Yankee, Farruko i J Balvin, el que li va valer a Rosalía la seva segona entrada al Billboard Hot 100, aconseguint el lloc 64.[95] També va participar al tercer àlbum d'estudi en solitari de Bad Bunny, El Último Tour del Mundo, en el tema "La Noche De Anoche" que més tard es va llançar com a senzill el Dia de Sant Valentí.[96][97] La col·laboració, interpretada a Saturday Night Live, es va convertir en un gran èxit comercial, debutant en el número dos de la llista global de Spotify amb 6,63 milions de streams en un sol dia, marcant el major debut d'una cançó cantada íntegrament en espanyol de la història.[98] Una setmana després, va col·laborar amb The Weeknd en la remescla de "Blinding Lights" i, al gener, amb Billie Eilish a "Lo Vas a Olvidar", que va aparèixer en un episodi especial d'Euphoria.[99][100] Rosalía va col·laborar més tard amb Oneohtrix Point Never i Tokischa a "Nothing's Special" i "Linda", respectivament.[101][102]

El 2 de novembre de 2021, Rosalía va anunciar el títol del seu nou àlbum Motomami,[103] que va sortir a la venda el 18 de març de 2022 a través de Columbia Records. La promoció prèvia al llançament de l'àlbum va abastar la publicació de tres senzills i els senzills promocionals Hentai i Candy. La cançó principal, “La Fama”, amb The Weeknd, és una bachata experimental que va obtenir un gran èxit comercial. Es va convertir en el setè número u de Rosalía a Espanya, va arribar al cinquè lloc a França i va arribar al top ten en vuit països més. Al desembre de 2021, Rockstar Games va llançar una nova emissora de ràdio a Grand Theft Auto Online, Motomami Los Santos, comissariada per Rosalía i Arca.[104] Al febrer de 2022, Rosalía va revelar la caràtula de l'àlbum Motomami i va llançar "Saoko" com a segon senzill de l'àlbum amb gran èxit de crítica.[105] El vídeo musical de la cançó, dirigit per Valentin Petit, es va rodar a Kíiv, principalment al pont Podilskyi.[106] Pel seu muntatge, realitzat per Petit i Jon Echeveste, el vídeo va guanyar el premi MTV Video Music Award al millor muntatge. El 24 de febrer, Rosalía va llançar "Chicken Teriyaki" com a tercer senzill de l'àlbum.[107]

Vida personal
El 2016, Rosalía va començar a sortir amb el raper espanyol C. Tangana. Ambdós van escriure vuit de les onze cançons del segon àlbum de Rosalía, El Mal Querer, i van col·laborar vocalment en dues ocasions. Van deixar la relació després de dos anys, el maig del 2018. Des de llavors, la parella s'ha referenciat en cançons, publicacions a xarxes socials, entrevistes i vídeos musicals.[108]

El març de 2020, Rosalía va començar a sortir amb el cantant porto-riqueny Rauw Alejandro.[109] El 2022 van comprar La Morera, una casa modernista als afores de Manresa per 2,2 milions d'euros, declarada Bé Cultural d'Interès Local. El juliol de 2023 es va fer pública la ruptura de la seva relació.[110]

A data de 2023, està en una relació amb l'actor estatunidenc Jeremy Allen White.[111][112]

Posicionaments polítics i religiosos
Rosalía s'identifica com a feminista. En ser felicitada en la gala dels Billboard Women in Music, la cantant va afirmar: "Tenia quinze anys quan vaig entrar en un estudi de gravació per primer cop tenint totes aquestes dones com a referents. Em va sobtar tant el fet que només hi havia homes en la sessió, que des d'aquell moment, he estat lluitant per tenir el mateix nombre d'homes i de dones a l'estudi. Tan simple com això".[113] Rosalía té una civella de cintura de lliga tatuada en la seva cuixa esquerra en referència a la performance d'art corporal de 1970 de Valie Export. En el tatuatge, la civella apareix com a símbol d'una esclavitud passada, el vestit com a supressió de la sexualitat, la lliga com a atribut de la feminitat no determinada per un mateix. Com a ritus social que ens eximeix de les necessitat físiques, l'oposició de la nostra cultura al cos és clara. La lliga com a signe de pertanyença a una classe que exigeix un comportament específic esdevé un record.[114] Rosalía és també proelecció. Durant un concert a Mèxic, duia un mocador verd en suport de la Campanya Nacional per al Dret a un Abortament Legal, Segur i Gratuït.[115] La cantant és també una ferma defensora del col·lectiu LGBT. Tots els beneficis de la seva campanya cosmètica Viva Glam es van donar en suport de les dones, les joves i la comunitat LGBT.[116][117] Al juliol de 2021, va condemnar l'assassinat de Samuel Luiz, dient, "Samuel no va mentir, va ser assassinat".[118]

Pel que fa a les creences religioses de la Rosalía, va revelar que nova ser mai batejada ni duta a cap església pels seus pares. La seva àvia, que era cristiana la duia sovint a l'església si ella li ho demanava. Allà va començar a creure en Déu tot i que mai no es va vincular a l'Església Catòlica ni es va considerar cristiana.[119]

Pel que fa a la política i a conflictes internacionals, al novembre de 2019, arran de la convocatòria de les segones eleccions generals a Espanya en sis mesos, Rosalía va piular "fuck Vox",[120][121] en referència al partit polític nacionalista espanyol d'ultradreta que tenia una quantitat considerable d'escons en les Corts Generals i que s'estava fent molt popular en aquells moments. Després que se li preguntés sobre política en una roda de premsa dos dies després, va dir: "Crec que és un tema molt delicat i no crec que aquest sigui el lloc per parlar-ne."[122] Al maig de 2020, Rosalía va mostrar la seva indignació per la mort de George Floyd i va assistir breument a la manifestació a Miami en defensa de la igualtat racial, marxant d'hora per poder assistir en un concert solidari virtual organitzat per TeleHit.[123][124] A l'octubre, va oferir la seva cançó "A Palé" per a una campanya de Sony Music a favor de la participació en les eleccions presidencials estatunidenques de 2020 sota el títol "Your Voice. Your Power. Your Vote".[125]

Estil musical i influències
Rosalía mescla el flamenc tradicional amb la cobla i amb estils moderns com el pop, el trap, hip-hop, la música electrònica i la música experimental,[126] i es pot categoritzar com a nou flamenc, flamenc-pop, flamenc-trap, pop experimental, worldbeat i música electrònica. Joan Luna, cap de redacció de la revista Mondo Sonoro, ho descriu com «un pop mainstream d'influència urbana».[127] Després del seu èxit amb l'àlbum "El mal querer", ha tret singles amb artistes reconeguts dins de l'escena musical llatina com Ozuna o J Balvin, amb un so menys experimental, més orientats al pop llatí i al reggaeton.

Dins de les seves influències musicals esmenta La Niña de los Peines, Camarón de la Isla, Niña Pastori, Tomás Luis de Victoria, Estopa, Lole y Manuel, Manolo García, el cant gregorià, melodies tradicionals de tangos de La Repompa de Málaga, Björk, Kanye West, James Blake, Beyoncé, Madonna, Justin Timberlake, Rihanna, Tego Calderón, Héctor el Father i Héctor Lavoe.[128][129]

La selecció de futbol de Catalunya representa al país de Catalunya en competicions de futbol masculí. Històricament s'ha conegut com a selecció o seleccions catalanes de futbol les formacions que han competit sota la jurisdicció de la Federació Catalana de Futbol (FCF). La selecció catalana de futbol no està reconeguda per la FIFA, per l'oposició de la Federació Espanyola de Futbol[1] i del Consell Superior d'Esports (CSD),[2] i per tant, només pot jugar partits amistosos a nivell internacional. Tanmateix, sí que pot competir oficialment com a selecció autonòmica a les competicions de la Federació Espanyola de Futbol que organitza normalment per a categories inferiors.

El 22 de desembre del 2009, Catalunya s'adjudicà el I Trofeu Catalunya Internacional, tot guanyant la selecció argentina.[3]

La selecció absoluta masculina té com a seleccionador Gerard López des del 2013; anteriorment n'han estat seleccionadors Johann Cruyff (2009-2013), Pere Gratacòs (2006-2009) i Àngel "Pitxi" Alonso (1995-2005).

El jugador que més cops ha dut la samarreta de la selecció catalana és Sergio García, 16 vegades.[4]

Símbols
Evolució de l'uniforme[5]

1904-1906

1906-1912

1912-1915

1915-1975[6]

1976-1995

1997-1998

1999

2000-2003

2004-2006

2007-2009

2009

2010-2012

2010-12 (2a)

2013

2013-2014[7]

2014-2019

2019-
Història
Primers anys (1904-1920)
La creació de les Federacions Esportives Catalanes va ser el reflex de la passió esportiva de part d'una societat que estava més propera a Europa que la de la resta de la península. Així, el 1902 es va crear l'Associació Clubs de Foot-ball (embrió de la Federació Catalana), que va ser la llavor necessària perquè l'any següent la selecció disputés el seu primer partit. Durant aquests anys cal destacar el doble enfrontament davant França el 1912 i la consecució de la Copa Príncep d'Astúries l'any 1916.

Ja l'any 1903 tenim clars precedents o embrions de la selecció nacional catalana de futbol. Així, per exemple, el 24 de setembre de 1903 es va fer un partit entre dos combinats per escollir la veritable selecció de Catalunya que pogués enfrontar la seva potència contra els millors clubs i seleccions de tot el continent. Aquell dia de la Mercè formaren amb la missió que els millors integressin la primera selecció de Catalunya l'any següent:
Combinat Vermell de Catalunya: S. Morris I, Domènech, Hamilton, Castells, René, Oliveres, Biada, Black, Girvan, Steinberg i Harris
Combinat Blanc de Catalunya: Marial, Garriga, Carril, Roig, H. Morris II, Darné, Green, Garcia, F. Bru, Cenarro i Montells

Primers partits [Partits 1 a 3]
El 6 d'abril de 1904 va significar començar la història de les seleccions amb bon peu, amb una victòria. Era el primer partit de la selecció i s'aconseguí ajuntar en un sol equip els elements de clubs tan rivals en la primera dècada de segle com l'Espanyol i el Barcelona. Tot esforç era poc davant l'esdeveniment. El rival, això sí, no era gran cosa: la tripulació del vaixell Cleopatra d'Anglaterra.[8] El partit contra els anglesos havia estat gestionat per Arthur Witty. El Catalunya-Cleopatra va acabar 3-0 per als internacionals quadribarrats. Pocs dies abans s'havia pres el determini que els partits més importants de l'Associació de Clubs de Foot-ball (el nom de la Federació Catalana en aquella època), entre ells els de la selecció del país, es juguessin en un camp dotat amb tanques que l'Espanyol tenia prop de l'Hospital Clínic, nom amb què es coneixia el camp. Avui dia prop d'aquell indret hi ha el Museu de l'Esport Melcior Colet.

El dimecres 13 d'abril de 1904 es va jugar al camp de l'Hospital Clínic, el primer partit entre la selecció i el Sportsmen's Club, segon en el palmarès oficial de la selecció. Després d'aquest amistós, es tornarien a enfrontar en un interessant concurs a principis de 1905. En el partit contra el Sportsmen's que acabaria guanyant 3 a 2, la selecció nacional va jugar amb samarreta vermella i pantalons blancs, com el desaparegut club Hispània. D'aquest 3 a 2, la segona victòria de la selecció, van destacar una sortida impetuosa i amb sort de Joan Gamper i una bona rematada de Cenarro. Entre els rivals van destacar Witty, Gamper, Morris, Soler... també figures del futbol català de l'època. L'esdeveniment futbolístic s'arrodoní amb curses atlètiques de velocitat, lluita grecoromana, motos i altres disciplines esportives.
Catalunya: Cuervo, Carril, Quirante, Galiardo, Cenarro, Darné, Ponz, F. Bru, Meyer, Biada i Balat

El diumenge 29 de maig de 1904 es va jugar al camp que existia a l'Hospital Clínic el tercer partit seriós de la selecció. Aquest partit de la selecció nacional va tenir lloc en honor del RCD Espanyol, campió dels tres concursos de clubs barcelonins de la temporada 1903-1904: primers, segons i tercers equips. El 15 de maig ja hi hagué un partit Català-Espanyol a benefici dels nens pobres. Dies abans del partit del dia 29 ja patien els internacionals catalans perquè la disputa del nou partit no quedés deslluïda per la calor. Arribà el gran dia i el partit es va disputar a les sis de la tarda. El partit acabà 4 a 1. Els gols de l'Espanyol els van fer Cenarro, Ponz, Sampere i Greco. El gol dels quadribarrats el va fer el jugador Castellà. L'espanyolista Cenarro s'acomiadà en aquest partit i se n'anà a viure a Tànger. Pocs dies després, ja sense Cenarro, l'Espanyol va batre 7-0 l'equip occità Étudiants de Toulouse amb: Fuster, Galiardo, Garriga, Darné, Meyer, Soler, Green, Mora, Méndez, Sampere i Àngel Ponz.[9]
Club Espanyol: Vives, Carril, Belausteguigoitia, Ayestaran, Soler, Galiardo, Sampere, Cenarro, Mora, Ponz i Green
Catalunya: Soler, Quirante, Keller, Rodríguez I, Darné, F. Bru, Castellà, Almasqué, Rodríguez II, Balat i Saucedo

El 31 d'agost de 1904 s'enfrontaren dos combinats catalans, fora de palmarès.

Camp de futbol

SolerF. BruCarrilDarnéQuiranteGaliardoSampereSteinbergRodríguezPonzGreen
Equip tipus (1904-1906)
Any 1905, sèrie de partits contra el Sportsmen's [Partits 4 a 6]
El 1905 la selecció va fer i va guanyar un concurs contra la societat Sportsmen's i s'endugué les medalles d'argent fetes per al vencedor. El Sportsmen's Club era a principis del segle XX un gran focus d'activitat poliesportiva en totes les modalitats hagudes i per haver, des d'hoquei patins, natació, columbofília i futbol fins a lluita grecoromana, llebrers i atletisme. La majoria d'activitats es desenvolupaven a Barcelona, Badalona i voltants. L'objectiu del concurs era formar una selecció nova dels millors jugadors catalans per enfrontar-se pròximament a equips estrangers (holandesos, alemanys, anglesos, etc.). Els noms que sonaven eren aquests: Soler, Manuel Cuervo, J. Morris III, Carril, Goizueta, Castillo, Soler, Meyer, Galiardo, Quirante, Darné, Rodríguez, Forns, Ponz, Girbau, Green, Black, Barris, Balat, Salat, F. Bru, Rodríguez i Biada.

En aquells dies es va enfrontar també una selecció de París contra una selecció de Londres prop de la torre Eiffel. L'1 de gener de 1905 es va fer el primer partit de la sèrie amb presència de jugadors de l'Espanyol, el FC Barcelona, l'Internacional i el Català sobre el camp. La Vanguardia es feia ressò de la destreza que les permitió lucir el recio vendaval reinante y las nubes de polvo que cegaban a menudo a jugadores y espectadores, con evidente perjuicio para los primeros de tomar por pelota la cara de algún contrincante, y para los segundos de averías en las respectivas (...) Esperamos con ansiedad los restantes partidos (..). La selecció nacional de Catalunya es va imposar 2 a 0 amb gols de Grano (1-0) i Meyer (després d'una jugada des del mig del camp, 2-0). També van destacar per la selecció nacional Rodríguez i Pérez.

Si l'Hospital Clínic, seu dels partits entre la selecció i el club Sportsmen's, va acollir aquests partits els dies 1 i 15 de gener, no és menys cert que el diumenge 8 de gener es va fer un partit entre el Barça i el Català (6-0) en aquest camp i d'aquesta manera es complia el que s'acordaria tres dies més tard, el dia 11. El dimecres 11 de gener, la Federació Catalana, aleshores anomenada Associació, acordà jugar alternativament els dies festius el concurs entre la selecció federativa i el Sportsmen's Club. Els guanyadors tindran medalles para las cuales se fabrica un troquel especial y único y una cinta blanca especial como distintivo honorífico. No es descartava que el guanyador del concurs s'enfrontés aquella mateixa temporada a equips de fora.

El diumenge 15 de gener es va jugar al camp de l'Espanyol, l'Hospital Clínic, un partit entre la selecció nacional (de vermell) i el Sportsmen's (de blaugrana). A les tres de la tarda, es va fer el segon partit de l'any entre ambdós equips, de fet el tercer entre ells al llarg de la història si comptem el jugat el 1904.
Catalunya: Soler, J. Morris III, Carril, Quirante, Meyer, Galiardo, Sampere, Balat, Rodríguez, Ponz, Green
Sportmen's Club: Cuervo, A. Witty, Almasqué, Soler, Darné, Peris, Harris, Pérez, F. Bru, Forns, Carles Comamala

El febrer de 1905 es va convocar un important concurs de fotografia amb medalles i diplomes com a premis. També es feien juguesques amb baralles de galls i altres activitats socials, a part de les esportives. El 5 de febrer es va jugar el tercer partit del concurs entre la selecció del país i els homes de l'Sportsmen's Club. En aquest partit la selecció no va poder reunir més de 10 jugadors, entre els quals van destacar Rodríguez i «Chavito». Soler i Steinberg van assolir el protagonisme en el bàndol rival. Les fonts consultades no donaven pistes del resultat del segon i el tercer partit del concurs, si bé sembla que no hi hagué gaires gols. Als darreres dies de març es van reunir els membres de la federació catalana i van decidir donar per acabats els enfrontaments entre la selecció de Catalunya també anomenada «Associació» i l'Sportsmen's Club. També es va decidir passar a jugar dos partits cada tarda de jornada en lloc d'un com fins aleshores.

1906, holandesos, alemanys, anglesos... [Partits 7 a 11]
Entre el gener i el juliol de 1906 es van fer partits contra el Karlsruhe FV d'Alemanya, el MBC Wittverde també d'Alemanya, el Civil Service de Londres i el Haagsche Footballvereeniging de L'Haia d'Holanda fixats per als no socis en 25 cèntims de pesseta. És important ressenyar que ja el febrer de 1905 es publicà a la premsa catalana una confirmació d'un club alemany per venir a jugar pròximament contra la selecció nacional a Barcelona. Un dels rivals de 1906, el Civil Service, li va clavar 0-7 a l'Athletic Club el dia 16 d'abril de 1911. També es va jugar contra el Madrid, que encara no era Reial. L'1 de febrer de 1906 es fundava El Mundo Deportivo, que seria setmanal fins a convertir-se en diari el 4 de març de 1929. El 6 de maig es va fer l'últim partit de la temporada regular amb l'enfrontament entre el Barça i l'X, els dos clubs campions de 1905 i 1906.

El diumenge 13 de maig va tenir lloc el primer partit de la selecció nacional catalana contra un equip estatal durant 1906, al camp del Barça, al carrer d'Indústria amb Muntaner, entre la selecció de jugadors feta per l'Associació de Clubs de Futbol i el club campió estatal, el Madrid FC, que havia estat fundat pels germans catalans Carles i Joan Padrós. Es tractava del primer partit entre la selecció nacional catalana i el Madrid de futbol, però no pas l'últim ni tampoc el futbol l'única disciplina en què s'enfrontarien Catalunya i el Madrid. Catalunya, amb vestit blanc-i-vermell com l'Athletic Club de Bilbao, s'arrenglerà amb: Green (tot i que en principi havia de ser el famós campió d'origen suís Morret), Sampere, Ponz, Forns, Wallace, Quirante, Steinberg, Galiardo, Carril, Martí i Soler. Al seu davant, a les quatre de la tarda, el club madridista alineà aquests homes: Alcalde, Berraondo, M. Yarza, J. Yarza, Normand, Prast, M. Giralt, A. Giralt, Alonso, Parages i Revuelto. El partit començà amb bon joc visitant que s'avançava amb un gol matiner, tot i jugar a la tarda. Ben aviat, la selecció donà la volta al partit i jugà tota la segona part en el terreny dels blancs. El marcador ho diu tot: 5-2 per als quadribarrats, que marxaren ovacionats. L'assistència del Sr. Linares, capità general de la zona dona una mostra de la importància que començava a tenir la selecció nacional de Catalunya de futbol en el seu tercer any d'història. Al cap d'uns dies el rotatiu barceloní La Vanguardia es referia a la necessitat que el bloc català persista ligado por el doble vínculo del mutuo afecto y del triunfo que han obtenido, aun cuando sus ocupaciones les obliguen a abandonar transitoriamente el punto de sus afecciones. Hi havia ganes que la selecció nascuda el 1904 donés moltes tardes de glòria i gaudi a Catalunya. Era el digne colofó a un partit esportiu a la gespa i també al sopar celebrat a l'Estació de França de Barcelona entre ambdós equips.

1909-1910 [Partits 12 a 18]
Camp de futbol

GibertF. BruIrízarE. PerisAguirrecheSampereBerdiéC. WallaceC. ComamalaA. ComamalaCasellas
Equip tipus (1909-1910)
El 18 de novembre de 1909 es va jugar un nou partit de la selecció. L'excusa era fer un partit a benefici d'uns ferits a Melilla. El partit es va jugar al camp del Barcelona, situat al carrer d'Indústria amb Urgell. Van arbitrar Park, Doncos i Thalman, els dos darrers a les bandes.[10]
Catalunya: Solà, Martí, Torras, Castillo, Peris, Martínez, Green, Despuig, Casellas, Wallace i Forns
Equip Blanc: Gibert, Irízar, F. Bru, Sampere, Aguirreche, Grau, Berdié, Molins, C. Comamala, Balat i A. Comamala

Vencé l'equip blanc per 2-6 i hi va haver un èxit de públic aclaparador. A la reunió següent de la Federació es va escollir una nova selecció de Catalunya on hi figuraven només dos de l'equip que va perdre i majoria de l'equip blanc. L'equip base de la selecció seria: Gibert de l'Espanyol com a porter; Bru del Barça i Irízar de l'Espanyol com a defenses, Peris del Barça, Aguirreche de l'Universitari i Sampere de l'Espanyol al migcamp, Berdié de l'Espanyol, Wallace del Barcelona, Carles Comamala i el seu germà del Barcelona i Casellas del Català com a davanters.

El 9 de febrer de 1910 es va disputar un partit enfront del FC Barcelona, al camp barcelonista del carrer Indústria de Barcelona. El resultat fou de 3 a 2 i els gols barcelonistes els marcaren: Carles Comamala (2) i C. Wallace. Alineacions:[11]
FC Barcelona: Solà, F. Bru, Amechazurra, Robinson, Peris, Grau, Forns, Llompart, Macià, C. Comamala i C. Wallace
Catalunya: Molí, Renyé, Passani, Mariné, Baró, A. Massana, Ramírez, Casellas, Graell, Salvó i Rodríguez
Àrbitre: Hamilton

Aquest mateix 1910 es disputaren dos partits contra el FC Maonès. El primer d'aquests dos partits es va disputar al camp de Maó (Menorca) el 20 de març de 1910, davant de 5.000 espectadors. El resultat fou de 0-7 i el primer gol fou marcat per Berdié, de l'Espanyol. Alineacions:
FC Maonès: Sintes, Roger, Orfila, Mercadal, Ibáñez, Ruidanets, Uhler I, Puerta, Uhler II, Triay i Anglada
Catalunya: Codina, F. Bru, Irízar, Grau, Amechazurra, Aguirreche, Sampere, Barenys, Forns, Berdié i Balat
Àrbitre: Sintes.

El segon partit, al mateix camp i amb el mateix àrbitre, es va jugar el dia 22 amb el resultat de 0 a 4 i amb aquestes alineacions:
FC Maonès: Sintes, Roger, Orfila, Mercadal, Ibáñez, Ruidanets, Uhler I, Puerta, Uhler II, Triay i Anglada
Catalunya: Codina, F. Bru, Irízar, Grau, Amechazurra, Aguirreche, Sampere, Barenys, Forns, Berdié i Balat

El primer partit dels dos jugats en la Copa Challenge Sant Sebastià enfrontà al camp de Sant Sebastià el 24 de juliol de 1910 aquests equips:
Selecció de París: De Castyne, Schalbas, A. Davion, Mayault, Allemande, P. Davion, Puget, Jordan, Mathey, Pflüger i Tribulet
Catalunya: Costa, F. Bru, Halden, A. Massana, Aguirreche, Sampere, Barenys, Angoso, Berdié, Comamala i Roteta

El resultat fou de 3 a 1 i marcaren: Comamala, Tribulet i Mathey (2). L'endemà, a Sant Sebastià i dins la Copa Challenge, amb arbitratge del parisenc Mathey, Sant Sebastià superà 5 a 1 la selecció nacional. Dos dies més tard, el 27 de juliol de 1910, el camp d'Amute, a Irun, fou testimoni d'una golejada nacional: 1 a 7 contra l'Sporting d'Irun.

1912, enfrontaments contra França [Partits 19 a 22]
Selecció de futbol de Catalunya (1912)
Selecció de futbol de Catalunya en el partit contra França el 20 de febrer de 1912, en el camp de Colombes de Paris.
Camp de futbol

RenyéAmechazurraIrízarE. PerisA. MassanaPomésFornsArmet-KinkéRodríguezA. MoralesComamala
Equip tipus (1912)
El dia 11 de febrer de 1912 es va jugar el nou partit de la selecció nacional. El seleccionador català de la temporada 1911-12 era un anglès: Raine Gibson. En aquest partit Catalunya estrenà un nou uniforme, blau i groc. Una selecció d'estrangers guanyà Catalunya per 2 a 0. Entre els estrangers, la majoria d'origen britànic però residents al país, hi havia l'espanyol Galán i el català Gibert per cobrir les absències d'última hora.[12]
Catalunya: Mendizábal, Irízar, Amechazurra, Ramiro, Peris, F. Bru, Forns, A. Morales, Rodríguez, Armet-Kinké i C. Comamala

El camp de Colombes de París fou l'amfitrió el 20 de febrer de 1912 d'un partit de luxe: selecció estatal de França contra selecció nacional de Catalunya. Els equips s'arrengleraren així en un partit de desorientació per als catalans (7-0):
França: Gastyne, Sergent, Schallar, Nicol, Denis, Rémy, Vayeux, Bagnol, Bard, Bacrot i Troussellier
Catalunya: Renyé, Irízar, Amechazurra, Alemany, Peris, Armet-Kinké, Forns, Rodríguez, Comamala, A. Morales i Ramírez

El camp del carrer Indústria que tenia el RCD Espanyol rebé la visita a Barcelona de la selecció francesa el dia 1 de desembre de 1912. Es tractava de la devolució de la visita feta a Colombes. Amb arbitratge de Hodge i gol del blanc-i-blau de Genaro De la Riva, Catalunya vencé França (1-0). Jugaren:
Catalunya: Renyé, Amechazurra, S. Massana, Casellas, Aguirreche, Pomés, Sena, De la Riva, Sampere, Bau i Comamala
França: Houblain, Ge, Meinart, Hauret, Mayan, Gras, Agostini, Perraud, Tourneus, Greguen i Lasalle

Es va jugar al camp del carrer Indústria pertanyent al Futbol Club Barcelona el dia 8 de desembre de 1912 un partit a benefici del Sindicat de Periodistes. S'enfrontaren la selecció nacional i una selecció d'estrangers amb el resultat de 5 a 2. L'àrbitre Barren comptabilitzà els gols d'Alfred Massana (2), Carles Comamala, Wallace (pròpia porta), Forns, Wallace i Stewart. Els equips s'arrengleraren així:[13]
Catalunya: Renyé, Amechazurra, Irízar, A. Massana, Sagnier, Quirante, Armet-Kinké, A. Comamala, C. Comamala, Janer i Forns
Selecció d'estrangers: Manchan, Braussendorf, Wallace, Rositzky, Greenwell, Morris, Allack, Kaiser, Steel, Stewart i Mc Lean

1913-1915 [Partits 23 a 27]
Per la Mercè de 1913 es va fer un partit al camp del Barcelona entre el club local i la selecció. El resultat fou de 6 a 1 i marcaren Carlier, Costa, Allack (2) i A. Morales (2) pel Barcelona.
FC Barcelona: Trias, Brussendorf, Sans, Castejón, Costa, A. Massana, R. Morales, A. Morales, Carlier, Allack i Peris
Catalunya: L. Bru, Anselmo, Caballero, Torralba, Matifoll, Sastre, González, Cardona, Oltra, Pérez i Sanz
Àrbitre: Castells.

Uns dies abans, el 31 d'agost, es va fer un partit entre dos combinats catalans per posar pau i tranquil·litat al món del futbol català, que durant un temps havia patit problemes d'escissions al Principat i que també temporalment havia acollit el futbol balear i valencià.

El 1914 es va disputar un partit entre Catalunya i el Plumstead anglès el dia de Sant Esteve i van guanyar els quadribarrats 4 a 0.

Camp de futbol

L. BruRegueraS. MassanaTorralbaCasellasA. MassanaMonistrolMallorquíArmet-KinkéAlcántaraE. Peris
Equip tipus (1913-1915)
El 3 de gener de 1915 la selecció va jugar al camp de San Mamés, Bilbao, davant 6.000 espectadors. Els gols foren marcats per Pichichi (4), Pagaza, Patricio i Armet-Kinké. El resultat fou de 6 a 1.
País Basc: Ibarretxe, Solaun, Arrate, Peña, J. M. Belauste, Artola, Angoso, Pagaza, Arabolaza, Pichichi i Acosta
Catalunya: L. Bru, Reguera, S. Massana, Bau, Pomés, Ponsa, Monistrol, Armet-Kinké, Castells, López i Peris

El 7 de febrer hi va haver l'amistós de tornada entre les seleccions de Catalunya i el País Basc. Al camp del carrer Indústria de Barcelona, davant 5.000 espectadors i arbitratge de Sampere. Els gols foren marcats per Reguera en pròpia porta, Monistrol, Armet-Kinké i J. M. Belauste. Resultat final: 2 a 2. Jugaren:
Catalunya: Gibert, Reguera, S. Massana, Prat, Casellas, Salvó, Alcántara, Monistrol, Armet-Kinké, Mallorquí i Peris

El 4 d'abril es va disputar un partit a Tarragona, que va acabar 2 a 3 favorable als quadribarrats: Nàstic 2- Catalunya 3. La plantilla del Nàstic en la primera temporada de la seva secció de futbol (1914-15) comptava amb Fontbona, Serra, Melchor, Díaz, Pichichi, Òdena, Gibert, Godall, Salvadó, Rosanes, Cardona, Sarobé, Sales, Soler i Mensa. La majoria d'aquests jugadors van jugar contra la selecció nacional catalana que no cal dir que va ser -com era habitual entre 1903 i 1915- gairebé exclusivament barcelonina.

1915, Catalunya disputant partits oficials [Partits 28 a 34]
El 12 de maig de 1915 Catalunya jugà per primera vegada un partit oficial de futbol, va ser al camp Athletic de Madrid entre la selecció del Centre d'Espanya i Catalunya. El gol castellà fou marcat per Petit i els gols catalans per Alcántara i Baró, arbitrà Ruete. Jugaren:
Centre d'Espanya: S. i E. Aranguren, Begiristain, Carruana, Rey, Álvarez, Petit, Montero, Matximbarrena, Pelouse i Sócrates
Catalunya: L. Bru, Reguera, Matifoll, Torralba, A. Massana, Monistrol, Mallorquí, Baró, V. Martínez, Alcántara i Peris


Alcántara jugà amb la selecció entre 1915 i 1925.
El 13 de maig Catalunya jugà el seu segon partit oficial de la Copa Príncep d'Astúries també coneguda com el torneig de les federacions de l'Estat. Després de superar la selecció del Centre d'Espanya, es va enfrontar a la del País Basc, ja coneguda pels amistosos jugats el gener i el febrer. Arbitrà Menéndez i marcà l'únic gol Legarreta. Al camp de l'Athletic de Madrid s'arrengleraren:
País Basc: Eizaguirre, Carrasco, Hurtado, Artola, J. M. Belauste, Peña, Pagaza, Legarreta, Patricio, Barturen i R. Belauste
Catalunya: L. Bru, Casellas, S. Massana, Torralba, A. Massana, Monistrol, Mallorquí, Baró, Armet-Kinké, Alcántara i Peris

Després d'aquests dos partits oficials de la Copa Príncep d'Astúries, Catalunya tornà als amistosos: El 10 d'octubre al camp Indústria de l'Espanyol s'enfrontà a la selecció de Castella, dita també Centre d'Espanya, sota arbitratge de Hamilton. El partit acabà amb el resultat inicial de 0 a 0. Alineació:[14]
Catalunya: Miñana, Casellas, S. Massana, Salvó, Pomés, Prat, González, Armet-Kinké, Monistrol, Alcántara i Mallorquí

El 31 d'octubre es disputà el partit entre Catalunya i Guipúscoa al camp Indústria de l'Espanyol. L'àrbitre Tallada va veure tres gols (2-1). Marcaren Castells, G. Sena de Guipúscoa i Armet-Kinké. Jugaren:
Catalunya: Aramburo, F. Bru, Pedret, Costa, Alemany, Malo, Ozores, Armet-Koki, Castells, Armet-Kinké i Peris

L'endemà, 1 de novembre de 1915, al mateix camp i quasi amb els mateixos equips, les dues seleccions empataren a dos gols. Marcaren pels catalans Armet-Koki i Costa. Catalunya s'endugué una copa pel millor balanç després dels dos partits.[15]
Catalunya: Aramburo, Boix, Pedret, Costa, Castells, Malo, Ozores, Armet-Koki, Ribera, Armet-Kinké i Peris

Després d'aquests dos Catalunya-Guipúscoa i abans d'acabar l'any es van fer dos Guipúscoa-Catalunya. El primer es va fer al camp de Sant Sebastià, arbitrà Sabata i el dia de Nadal acabà amb un 5 a 1. La revenja va arribar el dia de Sant Esteve (0-4) al camp Amute d'Irun i amb l'àrbitre Martí.

1916, torna la Copa Princep d'Astúries [Partits 35 a 41]
Camp de futbol

GibertArmet-PacanSampereSalvóPratPomésMonistrolCabedoArmet-KinkéLópezRaich
Equip tipus (1916)
El 1916 fou un any que començà per a la selecció amb tres partits contra el mateix rival: el combinat de Castella. Per la festa de l'Epifania, el 6 de gener de 1916, es va jugar un amistós al camp Athletic de Madrid. Els catalans van guanyar 0-4.[16]
Catalunya: L. Bru, Casellas, S. Massana, A. Massana, Pomés, Salvó, Armet-Kinké, Cabedo, Monistrol, López i Peris

Al camp Athletic de Madrid i per segon any consecutiu, Catalunya jugà un torneig oficial de l'àmbit estatal: l'anomenada Copa Príncep d'Astúries. L'11 de maig Catalunya va guanyar 3 a 6 contra Castella, l'àrbitre fou en Dieste amb gols de Cabedo (4), Kinké i Sampere.[17][18]
Castella: Cárcer, Erice, Carruana, Aranguren, Petit, Quintana, Álvarez, Bernabeu, Uribarri i De Miguel
Catalunya: Gibert, Armet-Pacan, Sampere, Salvó, Matifoll, Prat, Armet-Kinké, Monistrol, Cabedo, López i Raich

El 13 de maig els mateixos rivals van empatar a 2 amb Dieste d'àrbitre. Armet-Kinké va marcar dos gols, un de penal. Larra i De Miguel marcaren pels castellans.[17]
Catalunya: Gibert, Casellas, Sampere, Salvó, Matifoll, Prat, Armet-Pacan, Monistrol, Cabedo, López i Armet-Kinké

Aquest mateix any es van fer dos partits al camp de l'Espanyol i un a San Mamés, Bilbao entre Catalunya i el País Basc. El 21 de maig el resultat fou d'1 a 3. S'avançà Patricio, empatà Armet i marcaren després Chacho i Pichichi.[19]
Catalunya: Gibert, Armet-Pacan, Sampere, Salvó, Monistrol, Prats, Baró, Armet-Kinké, Cabedo, López i Raich

El 22 de maig es jugà a Barcelona per segon dia consecutiu i hi va haver empat a zero gols. Catalunya jugà amb:[20]
Catalunya: Jauregi, Alvarado, Armet-Pacan, Alcover, Sampere, Monistrol, Cella, Armet-Koki, López, Passani i A. Morales

El dia 4 de juny de 1916 va ser Catalunya qui va retre visita a la selecció nacional d'Euskadi. Guanyaren els bascos 5 a 0 (4 gols de Patricio i un de Legarreta). L'àrbitre del partit fou Hurtado. Els jugadors catalans van ser els següents:
Catalunya: L. Bru, Armet-Pacan, Sampere, Torralba, Pomés, Salvó, Monistrol, Armet-Kinké, Cabedo, López i Peña

També el juny de 1916 la selecció absoluta de Catalunya amb jugadors no habituals golejà 1-6 la selecció militar de Melilla.

1917, una nova edició de la Copa Princep d'Astúries [Partits 42 a 46]
L'any 1917 va començar amb un enfrontament entre el Futbol Club Barcelona i la selecció del país (formada per una selecció de la segona lliga) al camp dels blaugrana. Era el 17 de maig i es van presentar aquestes alineacions:[21]
FC Barcelona: L. Bru, Reguera, Costa, Amat, Sancho (Llobet), Baonza, Vinyals (Rovira), Garchitorena, V. Martínez, Hormeu i Sagi-Barba
Catalunya: Bordoy (Europa), Fabrés (FC Martinenc), Subirana (CS Martinenc), Pérez (Colònia Güell), Batllori (CS Martinenc), Barnet (Europa), Mercader (Colònia Güell), Pellicer (FC Martinenc), Pelaó (Europa), Mitjavila (Júpiter) i Blanchard (Júpiter)
L'àrbitre va ser Jack Greenwell, que seria molts anys entrenador del Barça. Els gols van ser de Vicenç Martínez i Salvador Hormeu de penal (Barça) i Mitjavila (selecció nacional).

El maig es va fer a Madrid la Copa que agrupava les federacions de l'Estat i Catalunya va participar-hi per tercer any consecutiu. Eren el cinquè, el sisè i el setè partits oficials de tota la història, ja que la resta dels anteriors no tenien caràcter oficial.

Camp de futbol

BordoyArmet-PacanBauSalvóSanchoUrgellCella IGumbauAlcoverMonistrolPlaza
Equip tipus (1917-1919)
Castella-Catalunya (2-2): Es va disputar el 10 de maig amb arbitratge de Dieste. Els gols van ser de Villaverde (2), Gumbau i Alcover. Jugaren:[22]
Castella: Pascual, Goyarrola, Naveda, Montero, Yáñez, Buylla, Zabala, Agüero, Fernando Villaverde, Mieg i Madariaga
Catalunya: Aramburo, Bau, Armet-Pacan, Salvó, Sancho, Urgell, Cella I, Gumbau, Alcover, Monistrol i Plaza

Cantàbria-Catalunya (0-1): Es va disputar el dia 10, amb arbitratge de Menéndez i un altre gol de l'internacional Gumbau, com en el partit anterior.[23]
Cantàbira: Soto, Conrado, Avelino, Riera, Camín, Arín Galé,Argüelles, Saturnino Villaverde, Felgueroso, Moré i Senén Villaverde
Catalunya: Aramburo, Bau, Armet-Pacan, Salvó, Sancho, Urgell, Cella I, Gumbau, Alcover, Monistrol i Plaza

Castella-Catalunya (2-0): Es va disputar el 15 de maig de 1917 el darrer partit de la Copa Príncep d'Astúries, de desempat entre Castella i Catalunya. Marcaren Mieg i Agüero i Catalunya es retirà als 75 minuts de joc del partit arbitrat per Ruete.
Castella: Pascual, Goyarrola, Naveda, Quintana, Montero, Castell, Zabala, Agüero, F. Villaverde, Mieg i Larrañaga
Catalunya: Aramburo, Bau, Armet-Pacan, Salvó, Sancho, Urgell, Cella I, Gumbau, Alcover, Monistrol i Plaza

Catalunya-Castella (1-0): Aquest partit amistós es va disputar al camp de l'Espanyol de Barcelona, al carrer Indústria, el 14 d'octubre de 1917. L'àrbitre fou F. Bru i marcà l'1-0 Monistrol.[24]
Catalunya: Miñana; Costa, Armet-Pacan; Monistrol, Baró, Bellavista; Vinyals, Gumbau, Cabedo, Alvarado i Passani

1918-1919 [Partits 47 a 48]
El Girondins de Bordeus i la selecció quadribarrada es van enfrontar al camp del club local, a l'estat francès, entre el gener i el juny de l'any 1918.
Catalunya: Bruguera, Solà, Bau, Salvó, Blanco, Sanahuja, Cella I, Villena, Mateu, López i Mallorquí (Tejedor i Olivella)

El Futbol Club Barcelona i la selecció d'internacionals catalans van jugar un nou amistós el 25 de maig de 1919 en homenatge als subcampions d'Espanya. El gol blaugrana fou marcat per Lakatos i l'àrbitre fou el Sr. Torras. Es va jugar sense jugadors de l'Espanyol. [25]
FC Barcelona: L. Bru, Reguera, Coma, Rodríguez, Sancho, Blanco, Vinyals, Costa, Torralba, Lakatos i Greenwell
Catalunya: Bordoy (Europa), Prat (Espanya), Flaquer (Inter), Perich (At. Sabadell), Roger (Avenç), Cutillas (Sants), Cella I (Espanya), Soler (Sabadell), C. Gràcia (Terrassa), Blanxart (Júpiter) -Amade (Stadium)- i Campi (Martinenc)

Anys daurats (1920-1936)
L'any 1920 neix la selecció espanyola. És des d'aquest moment que els millors jugadors catalans es veuen obligats[26] a compartir la seva presència tant a la selecció espanyola com, quan poden, a la catalana. El 13 de març de 1924 té lloc un fet històric: un enfrontament Catalunya-Espanya. Es tracta del primer de tres partits d'aquestes característiques i en el qual el combinat català perd per 0-7. Cal dir que en la selecció espanyola hi juguen tres catalans, Ricard Zamora, Vicenç Piera i Josep Samitier; aquest últim autor de dos gols.

Segons Antoni Closa, coautor del llibre Selecció catalana de futbol. Nou dècades d'història, "els anys 20 són els anys d'or de la selecció catalana perquè es van disputar molts campionats estatals i la selecció va fer moltes gires europees en països com ara Suïssa o Txèquia."

La proclamació de la Segona República l'any 1931 marca un abans i un després en la selecció catalana. La federació espanyola concedeix a la catalana autonomia per organitzar els seus propis campionats, una autonomia, però, amb poc efecte pràctic. I és que ben aviat la federació espanyola fa un pla per unificar les competicions i eliminar els campionats regionals. El primer partit de l'era republicana és un Catalunya-Txecoslovàquia que els catalans guanyen per 1-0. Com a anècdota, dir també que l'any 1934 la selecció catalana juga dues vegades contra Brasil, a Barcelona al camp de les Corts, on guanya per 2-1, i a Girona on empata 2-2.

1920-1921 [Partits 49 a 55]
Selecció de futbol de Catalunya (1920)
Selecció de futbol de Catalunya en el partit contra Biscaia l'1 de febrer de 1920, al camp del carrer de la Indústria de Barcelona.
Camp de futbol

ZamoraAmadeo PuigMontesinosSanahujaTorralbaCarullaVinyalsDomènechMallorquíSamitierAlcázar
Equip tipus (1920-1921)
A principis de 1920, al carrer Indústria de Barcelona, es van fer dos partits entre Catalunya i Biscaia, una forta selecció amb la presència de Pichichi i els Belauste. El partit es disputà el 31 de gener al camp de l'Espanyol. L'àrbitre fou el Sr. Torrents i el partit anà així: 0-1 de Carmelo, empatà Coca (1-1) i marcà el 2-1 Domènech. Van jugar aquests homes:[27]
Catalunya: Zamora, Solà, Galícia, Sanahuja, Pelaó II, Samitier, Cella, Domènech, V. Martínez, Coca i Gimeno

L'1 de febrer de 1920, aquest cop al camp del Barcelona, van tornar a jugar Catalunya i Biscàia. L'àrbitre fou el Sr. Timor i aquest cop Catalunya va guanyar amb un gol més de diferència: 3-1. S'avançaren els biscaïns per mitjà de Carmelo però empatà Domènech. Vicenç Martínez va augmentar el compte i Domènech va marcar novament.[27]
Catalunya: Zamora, Solà, Galícia, Sanahuja, Pelaó II, Samitier, Cella, Domènech, V. Martínez, Gimeno i Alcántara

Al camp de l'Espanyol es van enfrontar el 6 de febrer de 1921, la selecció del Principat i la del Sud-oest de l'Estat francès. Es va avançar França Sud-oest mitjançant Bourbon. Alcántara i Domènech marcaren per partida doble i Mallorquí va fer un dels cinc gols catalans (5-1).
Catalunya: Bruguera, Amadeo, Montesinos, Torralba, Sancho, Alcázar, Mallorquí, Domènech, Samitier, Vinyals i Alcántara

El 9 de febrer es tornaren a enfrontar Catalunya i França Sud-oest al camp Indústria de l'Espanyol. Sancho va fer dos gols. Reduí distàncies Bourbon i col·locà el definitiu 3-1 el jugador Lluís Blanco. Jugaren:[28]
Catalunya: Bruguera, Amadeo, Montesinos, Torralba, Sancho, Alcázar, Mallorquí, Domènech, Blanco, Vinyals i Sanahuja

Al camp de l'Espanyol jugaren també dos partits més Catalunya i Provença els dies 3 i 4 d'abril de 1921. El dia 3 amb arbitratge de Santiago Massana Catalunya va guanyar 4-0, amb els següents homes:[29][30]
Provença: Van Ruymbecke, Brocard, Wiliox, Ulyse, L. Barnier, Jaumot, Mayen, P. Barnier, Santelli, Torta i Coti
Catalunya: Zamora, Amadeo, Montesinos, Tena I, Sanahuja (Cabedo), Carulla, Vinyals, Domènech, C. Gràcia, Mallorquí i Alcázar

El dia 4, amb Timer com a àrbitre, Catalunya va guanyar Provença per 1 a 0.

El Futbol Club Barcelona i la selecció es van tornar a enfrontar el dia 4 de setembre en un partit a benefici de les víctimes de la guerra del Marroc. Els gols (3-0) anaren a càrrec de Paulino Alcántara (2) i Climent Gràcia.[31]
FC Barcelona: Zamora, Coma, Surroca, Torralba, Sancho, Samitier, Vinyals, V. Martínez, C. Gràcia, Alcántara i Martínez-Sagi
Catalunya: Bordoy (Europa), Subirana (Martinenc), Payà (Sabadell), Sanahuja (Inter), Gularons (Avenç), Tena I (Sabadell), Balart (Sabadell), Domènech (Sabadell), Roger (Avenç), Querol (Espanyol), Gil (Júpiter)

1922-1924, dos nous campionats de la Copa Príncep d'Astúries [Partits 56 a 66]
Camp de futbol

ZamoraPlanasMontesinosSanchoTorralbaCarullaPieraMartíC. GràciaSamitierSagi-Barba
Equip tipus (1922-1924)
El 1922 Catalunya jugà nous partits oficials de la Copa Príncep d'Astúries de futbol. Contra Guipúscoa, al camp Amute d'Irun, País Basc, davant 6.000 espectadors, es va fer el 18 (no el 19 com molts creien) de novembre un partit de quarts de final de la Copa Príncep d'Astúries de la temporada 22-23, arbitrat per Aranguren. Els quadribarrats van aconseguir guanyar per 0 a 3 amb gols de Samitier de penal al minut 19, C. Gràcia al minut 37 i Martí al 70.[32] Els internacionals eren:
Catalunya: Estruch, Canals, Montesinos, Torralba, Pelaó, Samitier, Pellicer, Piera, C. Gràcia, Martí i Sagi-Barba

La semifinal, en terreny enemic, de la Copa va arribar al camp del Molinón, Xixon, Astúries el 14 de gener de 1923. S'imposaren els asturians amb un gol de Zabala a manca de dos minuts per a la conclusió.[33]
Astúries: Óscar, Germán, Comas, Bango, Meana, Corsino, Domingo, Bolada, Zabala, Barril i Antonio
Catalunya: Zamora, Planas, Surroca, Torralba, Sancho, Samitier, Tena II, V. Martínez, C. Gràcia, Carulla i Oliveras

El dia 25 de febrer de 1923 tingué lloc al camp de les Corts un homenatge a Joan Gamper, qui fou president, fundador i jugador del Barcelona. C. Gràcia va fer els dos gols locals i Barrachina els dels quadribarrats.
FC Barcelona. Pascual, Planas, Surroca, Torralba, Blanco, Samitier, Piera, V. Martínez, C. Gràcia, Alcántara i Sagi-Barba
Catalunya: Bota, Cabedo, Walter, Roca, Sancho, Mauricio, Rediu, Homs, Barrachina, Mauri i Galofré

Nou mesos més tard, al camp de les Corts es va fer un altre partit de la selecció. El 25 de novembre, en partit de quarts de final de la Copa Príncep d'Astúries, Catalunya va superar Guipúscoa (2-1). Olivella va fer els dos gols i l'exjugador de la selecció castellana René Petit va fer el gol guipuscoà. Catalunya jugà amb:[34]
Catalunya: Zamora, Cabedo, Garrobé, Roca, Sancho, Carulla, Pellicer, Martí, Cros, Olivella i Sagi-Barba.

El camp de les Corts aplegà una gentada el 27 de gener de 1924 per veure el partit oficial entre Catalunya i Biscaia que havia de decidir qui passava a la final de la Copa. Martí, al minut 11, marcà el gol del partit (1-0) que ens donà l'accés a la final contra Castella.[35]
Catalunya: Zamora, Planas, Garrobé, Trabal, Sancho, Carulla, Pellicer, Martí, Samitier, Tena II i Sagi-Barba


Zamora, un habitual de la selecció als anys 20.
La final es va disputar al camp de l'Athletic Club el 24 de febrer, dia que també jugaria la selecció dos partits més. El partit de Bilbao acabà amb empat a 4. Els gols catalans van ser marcats per Samitier (2), Piera i Sagi-Barba en el minut 18 de la pròrroga. Jugaren:[36]
Castella: Martínez, Pololo, Quesada, Mejías, Mengotti, Gonzalo, De Miguel, Triana, Monjardín, Félix Pérez i Del Campo
Catalunya: Zamora, Planas, Surroca, Sanahuja, Sancho, Caicedo, Piera, Feliu, Samitier, Martí i Sagi-Barba

Com dèiem, el mateix 24 de febrer es van jugar dos partits més, d'homenatge a Gabriel Bau. El primer d'ells va ser a Badalona contra el conjunt local. Es va guanyar per 0-5 amb gols de C. Gràcia (2), V. Martínez, Mallorquí i Paulino Alcántara. Arbitrà Baonza. Catalunya jugà amb[37]
Catalunya: Estruch, Canals, Cabedo, Torralba, Zabala, Bessas, González, V. Martínez, C. Gràcia, Alcántara i Mallorquí.

El dia 24 i també en homenatge a Bau es jugà un altre partit al camp de Sant Andreu de Barcelona enfront l'Avenç del Sport. Arbitrà Boxades i el partit acabà amb victòria dels internacionals catalans per 4 gols a 5.[38]
Catalunya: Ferrando, Coma, Montesinos, Querol, Helvig, Ròdenas, Vilar, Navarrete, Lakatos, Mauri i Juanico (Mairlot)

El 26 de febrer es va jugar a Bilbao el partit de desempat de la final de la Copa Príncep d'Astúries entre castellans i nacionals. L'àrbitre Sánchez va veure com marcaven: 0-1 Carulla, 1-1 Monjardín, 2-1 Monjardín, 2-2 Samitier i 2-3 Piera. Catalunya tornava a ser campiona.[39]
Castella: Martínez, Quesada, Olaso, Mengotti, Caballero, Álvarez, Muñagorri, Triana, Monjardín, Bernabeu i Del Campo
Catalunya: Zamora, Massagué, Montané, Sancho, Caicedo, Piera, Carulla, Samitier, Martí, Peidró i Sagi-Barba

El primer Catalunya-Espanya va tenir lloc el dia 13 de març de 1924 al camp de les Corts. El partit començà amb una forta xiulada del públic nacional al combinat estatal. La selecció espanyola usà grans jugadors que eren habituals de la selecció de Catalunya com José Luis Zabala, Vicenç Piera, Josep Samitier i Ricard Zamora mentre que cedí a la selecció nacional de Catalunya un porter asturià de trist record: Óscar. Guanyà Espanya 7 a 0. Arbitrà Llovera i es presentaren aquestes alineacions:[40]
Catalunya: Óscar (Stadium Ovetense) (substituït per Estruch (Sab)), Massagué (Ter), Montesinos (Esp), Carulla (FCB), Sancho (FCB), Caicedo (Esp), Polo (Celta), Cros (Eur), Olariaga (Esp), Alcántara (FCB) i Sagi-Barba (FCB)
Espanya: Zamora (Esp), Rousse (AB), Acedo (AB), Meana (SG), Gamborena (RUI), Peña (AG), Piera (FCB), Samitier (FCB), Zabala (Esp), Laca (AB) i Chirri (AB)

En homenatge a Loredo (16.3.24), es va disputar al camp de Sarrià (Barcelona) un partit entre el RCD Espanyol i la selecció del país, la qual guanyaria per 4 a 5. Els gols foren de Zabala (3) i Llauger pel costat periquito i Piera, Samitier i Peidró (3) marcaren pels quadribarrats.[41]
RCD Espanyol: Zamora, Canals, Trabal, Montesinos, Sanahuja, Caicedo, Olariaga, Llauger, Zabala, Mauri i Mallorquí
Catalunya: Bordoy (Europa), Saura (Gràcia), Moltó (Sants), Artisús (Europa), Molina (Gimnàstic València), Cortès (Gràcia), Piera (FCB), Samitier (FCB), Peidró (Gràcia), Polo (Celta Vigo) i Chirri (Athletic Club)

1925-1927, grans partits internacionals i de nou campions de la Copa Príncep d'Astúries [Partits 67 a 83]

Héctor Scarone, una de les grans estrelles mundials del moment jugà contra Catalunya
Camp de futbol

ZamoraSerraMassaguéTena IMontanéMauricioPieraSastreCrosSamitierSagi-Barba
Equip tipus (1925-1927)
L'any 1925 el famós club Nacional de Montevideo va fer una extensa gira europea de set mesos i 37 partits (de febrer a agost), d'aquesta manera aprofitaven la gran tirada d'Héctor Scarone i la resta de figures que s'havien proclamat campiones olímpiques amb la selecció de l'Uruguai. Després d'empatar el dia anterior a dos gols amb el Barça, el Nacional es va enfrontar a Catalunya el 13 d'abril de 1925 a les Corts. Catalunya en el primer partit de l'any va oferir una bona imatge davant 25.000 espectadors guanyant 2 a 1. Els gols a la primera part van ser obra de Sagi-Barba (1-0) i Samitier (2-0). A la segona va reduir distàncies Santos Urdinarán.
Catalunya: Sancho, Carulla, Artisus, Platko (porter), Serra, Alcoriza, Pellicer, Samitier, Cros, Olivella i Sagi-Barba

El 24 d'abril de 1925 La Vanguardia va anunciar un partit demanat per la Federació Francesa per a un combinat del sud-est de l'Estat veí. El 10 de maig, al camp del Guinardó, Barcelona, i sota arbitratge de Llovera, es disputà el partit que guanyà Catalunya 2 a 1. Van marcar els gols Manuel Cros (1-0), Kramer (1-1) i Vicenç Martínez (2-1). S'alinearen les seleccions d'aquesta manera:
Catalunya: Zamora, Massagué, Montané, Trabal, Zabala, Tena I, Pellicer, Sastre, Cros, V. Martínez i Alcázar
França Sud-est: Reynard, Hevit, Parkes, Cazal, Domergue, De Dieu, Dewaquez, Boyer, Kramer, Grut i Gallay

Abans d'acabar la seva gira a Galícia, els uruguaians del Nacional van tornar a passar per Catalunya i van jugar per segon cop contra la quadribarrada. El 12 de juliol i davant 30.000 espectadors, les Corts van ser testimoni d'un gran joc dels rivals, que es van imposar 0-4 amb gols de Tito Borjas, Scarone, Urdinarán i Cea.
Catalunya: Platko, Walter, Serra, Artisus, Sancho, Mauricio, Pellicer, Samitier, Cros, Piera (lesionat, substituït per Peiró) i Alcázar

La selecció tornà a jugar al mític Colombes de París l'1 de novembre de 1925, aquest cop enfront de la selecció de París. Segons l'àrbitre francès Vandewegaete, es marcaren aquests gols: 0-1 Samitier, 0-2 Cros, 1-2 Cordon, 1-3 V. Martínez i 2-3 (resultat definitiu) Maulene. Els millors nacionals van ser Montané i Ricard Zamora. La selecció parisenca era molt entusiasta però li faltava tècnica. Jugaren aquests homes:
Selecció de París: Chayrigues, Pallitz, Largenère, Dauphin, Maulene, Kenner, Gourdon, Cordon, Bolomey, Darquez i Dufour
Catalunya: Zamora, Saprissa, Montané, Trabal, Pelaó, Tena I, Piera, Samitier, Cros, V. Martínez i Sagi-Barba

Al camp de Sarrià es van enfrontar el 13 de desembre de 1925 Catalunya i Txecoslovàquia. L'àrbitre Christophe era belga, fet poc habitual portar un àrbitre estranger però elogiable per part dels organitzadors que el van contractar. Els txecoslovacs van avançar-se mitjançant un penal transformat per Schaffer, empatà també de penal el mític Sagi-Barba i donà la victòria Josep Samitier (2-1). Les alineacions foren:[42]
Catalunya: Zamora, Serra, Montané, Trabal, Zabala, Mauricio, Piera, Oramas, Samitier, Alcántara i Sagi-Barba
Txecoslovàquia: Hochmann, Hojer, Perner, Kolenaty, Kada, Cerveny, Horejs, Novak, Schaffer, Dvoracek i Jelinek

A les Corts, Barcelona, es va disputar un nou partit enfront de la selecció de París el dia 16 de maig de 1926. Arbitrà Mariné i Catalunya es va passejar amb una golejada. 4-0. Gols: 1-0 Sastre, 2-0 Pedrol, 3-0 Sastre i 4-0 Broto.
Catalunya: Zamora, Serra, Montané, Tena I, Gularons, Tena II, Ventolrà, Mauri, Sastre, Broto i Pedrol


Ricardo Saprissa defensà Catalunya durant els anys 1920.
Al camp de l'Sparta de Praga es va disputar el 7 de juliol de 1926 un partit entre les estrelles de Txecoslovàquia i les Catalunya. Arbitrà l'austríac Hinler. Txecoslovàquia es va prendre la revenja del partit disputat l'any anterior. Hajny va fer dos gols però abans havia marcat Samitier (2-1).
Catalunya: Pedret, Serra, Montané, Tena I, Sancho, Mauricio, Piera, Samitier, Sastre, Broto i Pedrol

Per arrodonir la minigira europea, la selecció es desplaçà a Suïssa i per jugar el dia 11 de juliol contra la selecció de Zúric. Els internacionals catalans van ser arbitrats per Herrer, suís. Els gols anaren a càrrec de Pedrol als 6', Fink als 15', Sastre als 30', Samitier als 31', Perotti als 62', Broto als 77' i també als 81'. El resultat va ser de 2 a 5.[43]
Catalunya: Pedret, Serra (Rini), Massagué, Tena I, Pelaó, Mauricio, Piera, Samitier, Sastre, Broto i Pedrol

L'any 1926 es tornà a disputar la Copa Príncep d'Astúries. Catalunya s'enfrontà a Astúries i en el partit d'anada va vèncer 0-2 amb gols de Broto als minuts 22 i 80. Es va jugar al camp de El Molinón el 5 de setembre i l'àrbitre va ser Steimborn.[44]
Catalunya: Pedret, Serra, Montané, Tena I, Pelaó, Mauricio, Piera, Samitier, Sastre, Broto i Sagi-Barba

Al camp del Guinardó es va fer el partit de tornada d'aquesta competició oficial el dia 19 de setembre. Steimborn arbitrà novament. S'avançà el combinat asturià mitjançant Avilesu al minut 5, empatà Forgas als deu minuts, el 2-1 el marcà Pellicer als 59', el 3-1 Paulino Alcántara als 79'. Tres minuts més tard Forgas feia el quart gol quadribarrat, a punt d'acabar Herrera va fer dos gols que van maquillar el resultat (4-3). Les alineacions foren:[45]
Catalunya: Pedret, Serra, Massagué, Soligó, Pelaó, Tena I, Pellicer, Broto, Forgas, Alcántara i Sagi-Barba
Astúries: Benjamín (Picu), Quirós (Nico), Cuesta, Bango, Menéndez, Corsino, Matón, Avilesu, Herrera, Braulio i Argüelles

Catalunya s'enfrontà al CE Sabadell el dia 26 de setembre de 1926 al camp de la Creu Alta en homenatge a qui va ser gran jugador de la selecció, Cabedo. L'àrbitre va ser Ribé i els gols van ser marcats per: 0-1 Miquel, 0-2 Cros, 0-3 Gallart, 0-4 Cros, 1-4 Tena II, 2-4 Mota i 3-4 Tena II.[46]
CE Sabadell: Estruch, Cabedo, Devesa, Pros, Carreras, Tena I, Domènech, Virgili, Mota, Tena II i Sangüesa
Catalunya: Palau (Gràcia), Serra (Europa), Pascual (Espanyol), Gámiz (Badalona), Pons (Sabadell), Miquel (FCB), Solé (Espanyol), Gallart (Gràcia), Cros (Europa), Tonijuan (FCB) i Oliveras (Sants)


Partit entre el xilè Colo-Colo i la selecció catalana el 1927[47]

Guillermo Subiabre, l'estrella del Colo Colo
A les Corts de Barcelona es va disputar el 15 de maig de 1927 un nou partit contra Castella. Josep Sastre va marcar tres gols als minuts 8, 11 i 88. L'àrbitre va ser Cruella.
Catalunya: Llorens, Perelló, Massagué, Soligó, Roig, Mauricio, Sagi-Barba, Gallart, Sastre, Tena II i Alcázar

Catalunya s'enfrontà al Swansea de Gal·les en un partit que es va fer per construir un monument a la memòria de l'escriptor Miguel de Cervantes. Va ser a les Corts, el camp del Barça, el 29 de maig de 1927. Lewis i Pattmore avançaren els gal·lesos, però al minut 43 de la primera marcà Gallart. El marcador ja no es va moure durant la segona part.
Catalunya: Llorens, Montané (Massagué), Walter, Castillo, Martí, Mauricio, Gallart, Carpio, Sastre, Broto i Alcázar
FC Swansea: Fergusson, Woodward, Williams, Seymons, Collins, Lloyd, Thomas, Pattmore, Ricel, Lewis i Hills

A les Corts, el camp del Barça, el 9 de juny de 1927, Catalunya s'enfrontà al Colo Colo xilè. Després que Baonza fes sonar el xiulet inicial va ser Samitier al minut 1 qui va treure les teranyines de la porteria. Al minut 8 empatà el Colo Colo, però al 22 Muñoz aconseguia una momentània victòria dels xilens. Sagi-Barba marcà un nou gol per a la selecció al minut 40. Amb aquest resultat s'arribà al descans. A la represa marcaven primer Schneberger i després el nacional Sancho. Dos nous gols donaren la victòria al Colo Colo que retallà Samitier amb un gol al minut 80. 4 a 5 final. Van jugar aquestes formacions:[48]
Catalunya: Llorens, Perelló, Massagué, Martí, Sancho (Roig), Tena I, Piera, Samitier, Olivella, Martínez i Sagi-Barba
Colo Colo: Cortés, Linford, Poirier, Morales, Saavedra, González, Grabo, Muñoz, Subiabre, Schneberger i Olguín

El 16 de juny a les Corts s'enfrontaren les seleccions de Catalunya i Brussel·les. Catalunya aconseguí una golejada molt important (9-0). Els gols foren marcats per Josep Sastre (4), Pep Samitier (3), Vicenç Piera i Tena II. Els protagonistes foren:
Catalunya: Llorens, Perelló, Massagué, Martí, Gularons, Carulla, Piera, Samitier, Sastre, Tena II i Sagi-Barba

El 10 de juliol es jugà un RCD Espanyol-Catalunya en homenatge a Josep Maria Canals i Casimir Mallorquí al camp de Sarrià. Els blanc-i-blaus van presentar el seu onze de gala amb homes com Ricard Zamora, Ricardo Saprissa, Ramon Trabal i Martí Ventolrà i van guanyar justament per 4 a 1 amb gols de Ventolrà, Bragulat i Oramas (2). Oliveras va fer el gol dels internacionals.[49]
Catalunya: Casanovas, Serra, Montesinos, Tena I, Roig (Tomàs), Mauricio, Carpio, Gallart, Tena II, Martínez i Oliveras

Al camp Metropolitano de Madrid Catalunya va jugar contra Castella (anomenada Centre) el 27 d'octubre de 1927, un partit que significà una derrota sense pal·liatius: 4-0. Catalunya alineà els següents jugadors:
Catalunya: Florenza, Serra, Massagué, Martí, Pelaó, Mauricio, Piera, Samitier, Sastre, Sagi-Barba i Oliveras

1928-1930, inauguració de l'estadi de Montjuïc [Partits 84 a 95]
Camp de futbol

ZamoraWalterAlcorizaGuzmánCastilloMartíPieraPadrónCrosSamitierVentolrà
Equip tipus (1928-1930)
El diumenge 6 de maig de 1928 hi hagué partit de la selecció catalana. Al camp del FC Martinenc, es va fer un homenatge al jugador Josep Prat, qui moriria el dia 11 de febrer de 1929. El Martinenc i la selecció absoluta de futbol (3-2) van oposar-se després d'altres partits. Primer hi va haver un partit d'infantils entre l'Espanyol i el Martinenc que els de Sarrià van guanyar per 4-1, després bàsquet de luxe entre la selecció del Principat i el Martinenc (venceren els quadribarrats pel marcador de 14 a 30 punts), finalment saltaren els primers equips de futbol que oferiren un joc molt vistós, mogut i igualat. La selecció, tot i ser poc regular en les seves aparicions, meravellà per la compenetració en el joc d'equip dels quadribarrats. L'àrbitre fou el Sr. Bau, que va estar correcte. Alineacions:
Catalunya (de blanc): Llorens (Barça), Balet (Sant Andreu), Simó (Terrassa), Ponts (Terrassa), Griera (Terrassa), Puig (Sants), Ciòrdia (Europa), Mota (Sabadell), Prat (Sant Andreu), Comes I (Espanyol).
FC Martinenc (de roig): Prat, Marin, Bracons, Camorera, Colomines, Calvet, Lapena, Cases, Monleon, Rubio, Fandos.

La Federació va comunicar a l'Associació de Futbol de Lisboa el novembre de 1928 la impossibilitat d'acceptar els partits proposats entre les seleccions de Catalunya i Lisboa.

El 17 de març de 1929, es disputa un partit d'homenatge a Patrici Caicedo entre l'Espanyol i la selecció. La Comissió organitzadora havia procurat presentar el millor conjunt, ja que la majoria dels partits de la selecció nacional no resultaven per manca de coneixement del joc. S'anunciava en l'equip de la selecció nacional una potent base de la UE Sants que tant s'havia distingit en el Torneig de Promoció d'aquell any. També hi havia jugadors de l'CE Europa i el Júpiter com Gámiz, Mauricio i Mañé. Els populars preus per al partit benèfic i d'homenatge es posaven a la venda a les oficines de l'Espanyol i al Bar Esquerra. El dia 17 de març de 1929 es va jugar el partit que els blanc-i-blaus guanyarien a la selecció per 5 a 1 a Sarrià. L'Espanyol va rebre la visita de la selecció, que va sortir golejada. Miró va fer l'únic gol dels internacionals catalans, a passada de Pausàs. Era el 2-1 i encara faltaven 30 minuts per al final, però s'havia d'imposar l'Espanyol. La selecció feu un gran joc durant algunes fases, però es va veure impotent per vèncer el club periquito. Els equips van presentar les següents alineacions:[50]
RCD Espanyol: Solà, Saprissa, González, Trabal (Kaiser), Patrici Caicedo (Duran), Tena I, Prat, Broto, Oramas, Valls i Juvé
Catalunya: Mañé, Torredeflot I, Olm, Gámiz, Larosa, Mauricio, Pausàs, Calvet, Miró, Pous i Landa

El 12 de maig de 1929 es va fer al camp de les Corts un partit d'homenatge a Lluís Bru i Masipó entre el Barça i la selecció del país. El resultat fou de 2 a 1 amb dos gols blaugranes de Sastre i un quadribarrat d'Oramas. Dels seleccionats, s'ha de destacar el paper exercit per Gallart, Ramonzuelo i Florenza. En canvi, Serra i Cruz no van tenir el seu dia.[51]
FC Barcelona: Uriach, Saura, Bussot, Obiols, Guzmán, Pedrol, Piera, Sastre, Campabadal, Garcia i Sagi-Barba
Catalunya: Florenza, Serra, Cruz, Trabal, Layola, Tena I, Gallart, Ramonzuelo, Oramas, Broto i Colls


José Padrón defensà Catalunya davant el Bolton Wanderers.

Manuel Parera fou internacional català durant els anys 20 i 30.
El 20 de maig de 1929 per inaugurar l'estadi de Montjuïc que set dècades més tard passaria a anomenar-se Estadi Olímpic Lluís Companys, es disputà el partit Catalunya-Bolton Wanderers (4-0). El dia 5 de maig el diari La Publicitat parlava del futur partit amb el Bolton i reclamava que no tornés a passar que "tot i ésser terra de bons jugadors, els nostres equips representatius sempre resultaven una barreja sense suc ni bruc que donaven una pobríssima impressió de conjunt, més per la desorientació dels qui els combinaven que no pas per manca de voluntat." Això feu que els equips de la selecció catalana fossin mal vists pel públic i que cansat d'espectacles depriments, s'allunyés d'aquesta mena d'exhibicions. La contractació de l'equip anglès costà unes 76.000 pessetes. Havia d'entrenar la selecció en aquesta ocasió el Sr. Heilein del CE Europa. El dia del partit l'Estadi era ple, amb 63.000 persones segons La Publicitat. Altres fonts parlaven de 80.000 espectadors. Es veu que va assistir-hi el rei espanyol i la seva família. Es parlava d'expectació frenètica i s'afegia que "L'espectacle de l'Estadi de Montjuïc ahir a la tarda, ple d'aquella multitud compacta, només el poden presentar els grans pobles, els pobles amb empenta per assolir tot el que es proposin, els pobles capaços d'acomplir tots els destins, per alts que siguin (...) dies grans i de glòria per a Catalunya". Els gols van ser marcats per Josep Samitier als minuts 1 i 5, Martí Ventolrà al 50 i Manuel Parera al 55. Un gran partit, amb joc, espectacle i gols: 4-0!
Catalunya: Zamora, Walter, Alcoriza, Martí, Solé, Castillo, Ventolrà, Samitier, Cros, Padrón i Parera I
Bolton Wanderers: Gill, Hawort, Finney, Themborn, Seddan, Nuthall, Clelland, Gibson, Butler, Blackmore i Cook

El dia 30 de juny del 1929 es va fer un partit entre el Club de Futbol Badalona, el campió del torneig de classificació, i la selecció nacional (0-0), en just homenatge a Genís Viñas, que fou gran jugador de l'equip blau.[52]
Catalunya: Casanovas (Sants), Ferrer (lliure), Pueyo (lliure), Layola (Europa), Sancho (lliure), Iranzo (Europa), Diego (Júpiter), Ferré (lliure), Valls (lliure), Bosch (FCB) i Soligó (Europa)

El 14 de juliol es va disputar el partit UE Sants - Catalunya (3-4) en homenatge a Josep Guixà. En aquest partit s'acomiadà de l'afició el jugador del Sants Carles Oliveras. La selecció nacional jugà amb la base del Barça, reforçada per jugadors de Badalona, Sabadell, Europa i Gràcia. El joc fou ofensiu per ambdues parts al llarg de tot el matx. En el descans el resultat era de 0-0. El gol de l'1-0 fou de Calvet. L'1-1 de Castro arribà deu minuts després. L'1-2 de Castro feu entrar la pilota per l'angle dret de la porteria blanc-i-verda. Amb l'1-3, Castro aconseguia el hat-trick. Piera marcà l'1-4 abans dels dos darrers gols. El resultat final fou de 3 gols a 4. En el partit d'homenatge al president del Sants i a les ordres del col·legiat Espelta, els equips s'arrengleraren així:[53]
UE Sants: Casanovas, De Mur, Olm, Obiols, Duran, Pausàs, Cuchy, Calvet II, Miró (Garcia), Pons, Oliveras (Obiols)
Catalunya: Ros (Sants), Melenchón (Gràcia), Saura (Barcelona), Calvet I (Martinenc), Piera (Barcelona), Carol (Badalona), Diego (Barcelona), Castro (Badalona), Campabadal (Barcelona), Martínez-Sagi (Alfons XIII) i Parera I (Barcelona)

El 8 d'agost de 1929 es va jugar un partit a benefici de l'Hospital Clínic entre dues seleccions malgrat que cap volgué agafar el nom de Catalunya. Seria una mena de partit entre 'probables' i 'possibles' com en el partit ja ressenyat de setembre de 1903.

Es tenia la intenció de fer un partit entre Catalunya i una selecció d'Europa central o d'Itàlia per inaugurar oficialment la temporada 29-30 cap al 15 d'agost. En lloc seu, es jugaran un Iluro de Mataró-Catalunya i un Barcelona-Europa. Així doncs, a Mataró, en homenatge al jugador Víctor Comes, una forta selecció s'enfrontà contra els locals. Al descans el resultat era de 2 a 2. A la segona part Ravell va fer el gol definitiu que permetia a l'Iluro adjudicar-se la victòria contra la selecció nacional.
Iluro: Terròs, Mas, Comes, Roig, Lleonard, Bentanachs, Corrons, Ravell (gol), Ablanedo (gol) i Tayeda (gol)
Catalunya: Guasch, Roure, Olm, Berdié, Sancho, Gironès, Prat, Coromines, Coll (dos gols), Blanes i Aguilera

El 22 d'agost del 29 Gaspar Rubio, del Madrid, tot i estar malalt, volia acompanyar el madridista Cabo i formar part de la selecció nacional en el partit del 25 d'agost en homenatge a Bruno, el popular conserge del Gràcia. Altres jugadors que s'havien adherit eren Montesinos (Saragossa), Albor (Cultural Lleonesa), Vidal i Bertran (Castelló). El partit Gràcia-Catalunya registrà el resultat de 2 a 5 el 25 d'agost de 1929.[54][55][56]
FC Gràcia: Blanco, Cortès, Soler, Alemany, Sancho, Cruselles, Piñero, Llopis, Carmona, Bernal i Perona
Catalunya: Cabo (R. Madrid), Vidal (Castelló), Sorribes (Iberia Saragossa), Obiols (Europa), Abad (Sevilla), Calvet (Sants), Agustí (Murcia), Castro (Badalona), Rubio (R. Madrid), Peiró (Murcia) i Sans

La Publicitat deia el 4 de juny de 1930: "La nostra Federació, que es troba amb tants jugadors forans inscrits, ha acordat, com no es podia esperar altra cosa, prescindir de tots ells per a aquests partits (contra el País Basc) i seleccionar únicament els que tenen un caràcter netament catalanesc". Catalunya va jugar el 8 de juny a tres quarts de cinc de la tarda al camp de Montjuïc. El futbol formà part d'un espectacle conjunt amb el partit de rugbi Principat-Llenguadoc/Rosselló. En el cas del futbol, Catalunya 0 - País Basc 1 va ser el resultat del partit, amb jugadors visitants de: Sant Sebastià, Vitòria, Bilbao, Irun... L'únic gol va ser marcat per Gorostiza (0-1). Aquell dia van assistir al matx més de 45.000 persones. Després, en un sopar, les seleccions principatines de futbol i de rugbi, més la basca de futbol i la nord-catalana de rugbi, corejaren amb entusiasme La Santa Espina, Gernikako Arbola i La Madelon.[57]
Catalunya: Jugà de blanc amb Zamora, De Mur, Alcoriza, Tena I, Guzmán, Castillo, Ventolrà, Gallart, Samitier, Arnau i Parera I
País Basc: Jugà de vermell amb Blasco, Ciriaco, Quincoces, Roberto, Ayestaran, Amadeo, Bienzobas, Bata, Olivares, Albéniz i Gorostiza

A Saragossa, el 22 de juny de 1930 es va fer un partit en homenatge a Rini. Els aragonesos van vèncer 3 a 1 amb tres gols de Burillo i el de l'honor a càrrec d'Álamo.[58]
Catalunya: Jaumandreu (Iberia Saragossa), Portas (Espanyol), De Mur (Espanyol), Tonijuan (Espanyol), Sancho (Iluro), Moliné (Espanyol), Piera (Barcelona), A. Garcia (Barcelona), Álamo (Espanyol), Zamoreta (Espanyol) i M. Garcia (Barcelona)

A final de juny de 1930 es va saber que es preparava per al 6 de juliol un partit entre la selecció nacional de Catalunya i la del nord d'Itàlia, finalment es va anul·lar el partit. Un temps després, el 7 de setembre de 1930, hi va haver un partit de la selecció a Badalona. Es van enfrontar el Badalona (que va guanyar 2-0) i la quadribarrada. El motiu fou l'homenatge a Lluís Blanco, fins aquell moment entrenador de l'equip de la costa. A la selecció hi figuraven nombrosos jugadors del CE Sabadell i també valuosos elements de l'Espanyol com Bosch i Trabal. L'àrbitre del matx a Badalona fou el Sr. Vingut.

Per la festa barcelonina de la Mare de Déu de la Mercè de l'any 1930 es va disputar un partit de la selecció contra els castellans. El partit del 24 de setembre s'anunciava de benefici a favor de la futura Mútua Esportiva, de la família del dissortat jugador vilanoví Gimeno i de l'Asil de Sant Joan de Déu. Guanyà Catalaunya per 3 a 0. Els gols quadribarrats arribaren als 24' (Ventolrà), 57' (Goiburu) i 70' (Arocha). Després del partit es va fer un sopar. El directiu de l'Europa Sr. Massoni anuncià que el seu club cedia la part de recaptació a què tenia dret i després dels aplaudiments, cantà, tan finament com ell sabia fer-ho: "La taverna d'en Mallol" i "Ai, ai, ai".
Catalunya: Zamora, Saprissa, Alcoriza, Martí, Guzmán, Cristià, Ventolrà, Goiburu, Samitier, Arocha i Sagi-Barba

Fora de palmarès, direm que l'any 1930 un combinat català format pel Barça i l'Europa, inaugura el camp del Wisla Cracòvia de Polònia.

1931-1933, temps de República [Partits 97 a 119]
Camp de futbol

FlorenzaZabaloAlcorizaBesolíSoléArnauPitus PratBoschGoiburuArochaJuvé
Equip tipus (1931-1933)
El dia 1 de gener de 1931 l'equip català va quedar reduït a nou jugadors, per lesions de Samitier i Tena II. El resultat a San Mamés va ser de 3 a 2, gols de Samitier i Arocha.
Catalunya: Cabo, Zabalo, Mas, Martí, Solé, Tena I, Diego, Tena II, Samitier (Bestit I), Arocha i Bosch

El 6 de gener es va jugar al camp madrileny de Chamartín un partit entre Catalunya i Castella. La selecció nacional utilitzà un jersei blanc amb pantalons negres mentre que Castella utilitzà un jersei lila i pantalons blaus. El gol català fou marcat per Sagi-Barba al minut 84. Abans havia marcat Marín. Resultat final d'empat a 1.[59]
Catalunya: Florenza, Saprissa, Vigueras, Obiols, Solé, Tena I, Diego, Sastre, Forgas, Bosch i Sagi-Barba

Al camp de les Corts es va jugar el 4 de juny de 1931, dos dies abans de l'CE Europa-Catalunya, un partit entre el Principat i la selecció de Praga, aleshores txecoslovaca, que tenia un equipàs amb homes com Planicka, Cambal, Svoboda i Puc. Arbitrà Llovera i va vèncer la selecció quadribarrada amb un gol d'Arocha (1-0).
Catalunya: Florenza (Casanovas), Zabalo, Mas, Pausàs, Martí, Guzmán, Piera, Goiburu, Arocha, Ramon i Juvé
Selecció de Praga: Planicka, Zeniseck, Novak, Vadicka, Sinjorsky, Cenizeck, Junek, Cembal, Svoboda, Puc i Jaska

El dia 6 de juny de 1931 es va fer l'homenatge a Antoni Alcàzar amb un partit entre l'Europa i la selecció nacional. En aquesta ocasió els quadribarrats van disposar dels jugadors del Barça, l'Espanyol, el Sabadell i el Júpiter (2-3). El partit es va fer al camp del Guinardó, a benefici de l'Hospital Sant Llàtzer, per a leprosos. Els gols anaren així: 0-1 Ventolrà, 1-1 Cros, 1-2 Arocha, 2-2 Miró, 2-3 Ventolrà.[60]
Catalunya: Aznar, Saprissa, Moliné, Trabal, Font, Codina, Pitus Prat, Ventolrà, Sastre, Arocha i Sagi-Barba

Al camp Buenos Aires de Mallorca es van jugar dos partits entre el Reial Club Deportiu Mallorca i la selecció del Principat els dies 28 i 29 de juny de 1931. En el primer partit Catalunya va guanyar Catalunya per un gol a quatre. El gol vermell el marcà Pizà i els quadribarrats Peiró (2), Escrig i Edelmiro. Miquel va fer d'àrbitre. Catalunya alineà:[61]
Catalunya: Cabo, Saura, Portas, Obiols, Solé, Moliné, Ramonzuelo, Escrig, Edelmiro, Peiró i Parera I

En el segon partit, el del dia 29, guanyaren els mallorquinistes per 3-0, era la revenja.

A Castelló es va jugar el 10 de juliol de 1931 un partit entre el club dels coneguts com a "orelluts" i la selecció. Els gols blanc-i-negres foren marcats per Bertran (3) i Moya mentre que pels principatins anotà Zabala dues vegades (4-2).
Catalunya: Uriach, Saura, Zabalo, López, Guzmán, Arocha, Piera, Goiburu, Zabala, Padrón i Bellés

Al camp de Vallejo de València, el 25 de juliol van jugar el Gimnàstic de València i Catalunya. El resultat fou 2 a 1 amb gols de Vilaplana, Peiró i Torres.[62]
Catalunya: Cabo, Portas, Orriols, Gámiz, Itarte, Besolí, Ramonzuelo, Roig, Edelmiro, Bosch i Peiró

Al camp de Vallejo de València, el 26 de juliol van tornar a jugar el Gimnàstic de València i Catalunya. El resultat fou 3 a 1 amb gols de Vilaplana de penal, Almela, Pradas i Ramonzuelo el 0-1.[63]
Catalunya: Cabo (Llopis), Orriols, Gámiz, Itarte, Besolí, Antonio, Ramonzuelo, Roig, Edelmiro, Peidró i Peiró

Al camp Galileu de Barcelona es va jugar aquest partit d'homenatge a Jesús Pedret el dia 9 d'agost. El partit acabà 2 a 5 i marcaren les dianes per aquest ordre: Escolà I, Calvet, Gallart, Gironès, Besolí II, Torredeflot II i altre cop Calvet. Ramon Escolà donà la copa al vencedor. Abans se'n jugà un altre entre el Joventut Ardits FC i Foment FC de Molins de Rei.[64]
Catalunya: Aznar, Orriols, Moliné, Besolí, Solé, Pausàs, Torredeflot II, Gallart, Escolà I, Calvet i Fandós

El 6 d'abril de 1932, al camp de Les Corts s'organitzà un partit de preparació per al següent davant la selecció Centre amb el Badalona amb resultat final de 4-1. Els gols de la selecció els van marcar tots a la primera part Sami en jugada personal, Espuny en pròpia porta, Ramon al rematar un córner i Arocha de falta directa. El gol del Badalona arribà al segon temps i de penal.
Catalunya: Nogués, Zabalo, Blanch, Arnau, Solé, Cristià, Prat, Samitier, Arocha, Ramon i Juvé

El 14 d'abril de 1932 a Montjuïc (Barcelona), s'enfrontaren Catalunya i Centre. Era seleccionador català Josep Torrents i el català Ricard Zamora va defensar el marc castellà, però no va poder evitar un gol de Josep Samitier, que igualava el gol fet per Losada al minut 8 (1 a 1). Per preparar el partit contra Castella, vuit dies abans s'havia jugat a les Corts un partit entre el primer equip del Badalona i la selecció.
Catalunya: Nogués, Zabalo, Alcoriza, Arnau, Solé, Cristià, Pitus Prat, Samitier, Arocha, Ramon i Juvé

En partit d'homenatge a Carles Oliveras, es van tornar a enfrontar els blanc-i-verds de la Unió Esportiva Sants i la selecció nacional al camp Galileu el 16 de maig. La selecció va guanyar per 0-2 amb gols de Calvet i Del Campo en pròpia porta.[65]
Catalunya: Casanovas, De Mur, Sorribas, Besolí, Sancho, Larrasa, Pons, Sospedra, Calvet, Escolà I i Fandós

El divendres 24 de juny, al camp de la Creu Alta de Sabadell es va fer un partit d'homenatge a l'exjugador del Centre d'Esports Sabadell i del RCD Espanyol Tena I. S'avançà el Sabadell amb gol de Garreta, però la selecció remuntà abans del descans mitjançant 2 gols de Sastre i Sagi-Barba. Al segon temps Helguera establí el definitiu empat a 2.
Catalunya: Zamora, Arater, Vilalta, Trabal, Pons, Castillo, Sangüesa, Tena II, Sastre, Puig i Sagi-Barba.
Sabadell: Linares, Oro, Giner, Martí, V. Gràcia, Tena I, Helguera, Barri, Garreta, Jaso i Esteve


Equip del Torino de la temporada 1935-36. El 1932 jugà enfront Catalunya
El mateix dia i l'endemà es disputaren dos partits entre el Barça i la selecció nacional basca. El tercer dia, és a dir el 26, s'enfrontaren Catalunya i Torino FC, equip que va alinear 8 internacionals per Itàlia, entre ells grans figures com Adolfo Baloncieri i Julio Libonatti. Així anà el partit: 1-0 Zabalo de penal, 1-1 Alcoriza (pp) als 69', Juvé va fer el 2-1 als 75', 3-1 Goiburu als 81' i finalment Baloncieri marcà el 3 a 2 definitiu.. A les Corts els equips s'arrengleraren així:[66]
Catalunya: Nogués (Florenza), Zabalo, Alcoriza, Martí, Solé, Arnau, Pitus Prat, Goiburu, Gual, Bosch i Juvé
AC Torino: Bosia (Maina), Zanelli, Martin II, Janni, Ardizzone, Martin III, Prato, Baloncieri, Libonatti, Rossetti i Bertolo

La Federació Catalana de Futbol gestionava el març de 1933 que el West Ham United FC vingués a jugar el mes de juny a Barcelona, a profit de la Lliga Amateur. El 2 d'abril de 1933 es va fer un partit a profit dels hospitals de Barcelona entre la selecció nacional de Catalunya i el Club Atlético de Madrid (2-0) i les Corts es van omplir a vessar. Toresky va fer el xut d'honor davant dels capitans Marín i Alcántara. Hi havia una forta base del Barça i a més s'havien sol·licitat Cristià, Arater, Edelmiro -a l'Espanyol- i Morral i Duran -al Sabadell-. El joc català va anar de menys a més, cada cop més coordinats els jugadors i amb més guspira (allò que els esnobs en diuen "punch"). Les bones combinacions entre els culers Alcántara i Sastre van rivalitzar amb les fetes entre els blanc-i-vermells Marín i Guijarro. Els dríblings de Rubio i les ocasions de Valls i Alcántara van ser el més destacat de la primera part. En el descans, els matalassers van canviar Olaso i Castillo per Corral i Antoñito mentre que els catalans representants van substituir Joan Rafa, Agustí Sancho i Agustí Layola per Francesc Alcoriza, Ramon Guzman i Santos. D'aquesta manera, el joc es va fer encara més interessant. Vuit minuts després de la represa, Pascual feia el primer gol català després d'una jugada entre Alcántara i Sastre i la posterior errada en defensa d'Anatol. Alcántara, Sastre, Pascual i Goiburu van continuar superant el porter, però els gols van ser evitats per la defensa en última instància, amb l'arquer ja batut. Poc abans d'acabar el partit, Sastre controlava l'esfèrica, s'endinsava en la defensa rival i la clavava per l'escaire. Era el 2-0 i poc després l'àrbitre Comorera xiulava el final.[67]
Catalunya: Nogués, Arater, Rafa (Alcoriza), Arnau, Sancho (Guzman), Layola (Santos), Valls, Goiburu, Sastre, Alcántara i Pascual
Atlètic de Madrid: Pacheco, Anatol, Olaso (Corral), Rey, Castillo (Antoñito), Vigueras, Marín, Guijarro, Rubio, Buiria i Costa.

El dissabte 24 de juny, a Sabadell es va disputar un CE Sabadell-Catalunya (4-2) en homenatge al defensa de l'equip local Giner. Els millors de la selecció van ser Manuel Oro, Gual, Ros, Parera I i Alat. L'1-0 fou obra de Bertran, en combinació amb Calvet i Esteve. El 2-0 el marcà Calvet de cap, a passada d'en Mota. El tercer gol arlequinat fou també el segon de Bertran, després d'escapar-se ràpidament dels internacionals quadribarrats. A la segona part hi hagué domini de la selecció nacional de Catalunya. Els millors gols del partit no foren altres que els de la selecció, com reflecteixen les cròniques de l'època. El 3-1 fou cosa de Gual i el 3-2 anà signat per Parera I. Semblava que el resultat no variaria, però vet aquí que, a les acaballes del partit, Calvet entrà el quart. Els equips van presentar les següents alineacions:[68]
CE Sabadell: Forniés, Morral, Giner, Ponç, V. Gràcia, Mota, Sangüesa, Bertran, Calvet, Rubies i Esteve.
Catalunya: Ros (Palafrugell), Oro (Espanyol), Giner II, Ferrer, Abad (Sevilla), Trullàs (Logroño), Ventolrà II, Costa (FCB), Gual (Llevant), Carmona (Granollers) i Parera I (FCB).

El diumenge 2 de juliol de 1933, a Sabadell, es va disputar un Sabadell-Catalunya (1-3) en homenatge al notable porter de l'equip arlequinat Masip. L'àrbitre fou Santiago i el Sabadell va repetir deu dels onze homes que li havien donat la victòria contra la selecció en el matx d'homenatge a Giner. Aquest cop la sort es decantà pel costat quadribarrat i a la mitja part del partit el resultat continuava igualat (1-1) amb gols de Rubies i l'internacional Cabaner. Després marcaren Cabaner i Massó. Els equips van presentar les següents alineacions:[69]
CE Sabadell: Forniés, Morral, Giner, Ponç, V. Gràcia, Mota, Sangüesa, Bertran, Crespo, Rubies i Esteve
Catalunya: Roca, Vilar, Alba, Queralt, Colungo, Font, Oliver, Casablanques, Massó, Tricuera i Cabaner

El 16 de juliol de 1933 tingué lloc el partit d'homenatge a Cabo (jugador del FC Martinenc que abans havia jugat a equips com l'Espanyol, el CF Badalona i el Madrid). Al terreny de joc de Can Ràbia (Barcelona), es realitzà un enfrontament entre la selecció nacional de Catalunya i el conjunt de les ocasions anomenat Equip Blanc, que era com una selecció catalana de menys categoria. Els gols foren: 0-1 Calvet, 1-1 Cros a centre de Ventura, descans, 2-1 Cros de nou, 2-2 Saprissa en pròpia porta, 3-2 al minut 80 amb el hat-trick signat per Cros. L'àrbitre del partit de futbol fou Caminal. Els equips van presentar les següents alineacions (La selecció vestia de blau i el seu rival de blanc):[70]
Catalunya: Cabo, Saprissa, Vigueras, Tonijoan, Itarte, Murata, Ventura, Goiburu, Cros, Padrón i Esteve. A la segona part Gómez va entrar per Ventura.
Equip Blanc: Ros, Villacampa, Torredeflot I, Soligó, Abat, Bertolí, Piera, Gallart, Calvet, Escrig i Gros.

El 30 de juliol de 1933, al camp del carrer Galileu, hi hagué l'homenatge a Frederic Frederic Soligó (UE Sants), un dels homes que també havia format part de partits de l'Equip Blanc. Primer es va jugar un partit de veterans entre el Sants i el Martinenc, de resultat aclaparador: 8-1 a favor del club local. Tot seguit, el plat fort: UE Sants contra la selecció absoluta de Catalunya, que acabaria amb 2-1 per a l'equip de l'homenatjat. El setmanari La Rambla deia el dia 31 que "seguidament, en aparèixer al camp l'homenatjat Soligó, seguit del Sants i de la selecció, fou objecte d'una gran ovació." L'únic gol quadribarrat arribà al minut 51 de joc, mitjançant Escolà II. Els equips van presentar les següents alineacions:[71]
UE Sants: Iñesta, Soligó (Villacampa), Torredeflot I, Torredeflot II, León (Vela), Burguete, Busquets, Costa, Escolà I, Folch i Gironès
Catalunya: Llorens, Itarte, Alcoriza, Bertolí, Abat, Cros, Piera, Besolí, Ventolrà, Escolà II i Fandos

El dia 15 d'agost de 1933, la selecció absoluta masculina de futbol va jugar un partit a Sant Martí. El matx havia de servir d'homenatge al ciclista Josep Cebrian Ferrer a través de l'enfrontament del Futbol Club Martinenc i la selecció nacional de Catalunya.

El 19 d'agost de 1933 es va jugar un nou partit de futbol de la selecció contra el Centre d'Esports Malgrat, va ser en aquesta població, que celebrava la seva Festa Major. Van arbitrar els futbolistes Arocha i Perera. El resultat fou 5 a 4 per als locals.
CE Malgrat: Garcia, Barcons, Robert, Perera, Aguilar, Mercader, Pérez, Suárez, Vallverdú, Calatayud i Satué
Catalunya: Montserrat, Julio, Saura, Dolç, Requesens, López, Bover, Calvet, Gual, Cros i Martínez

El 20 d'agost de 1933, a Sant Martí es va fer un homenatge a Altés. Es tractava d'un nou partit de la selecció nacional, que presentà una formació molt compenetrada. Segons sembla, el defensa quadribarrat Botella ho escombrava tot, la línia de mig camp s'entenia molt bé i Artigas i Domènech van fer guanyar el partit. El resultat fou 3 a 5. Els tres gols del Martinenc van ser a la primera part i els cinc gols de la selecció els marcà Artigas. El partit va presentar aquests equips:[72]
FC Martinenc: Petrús, Portabella, Vinyes, Altés, Moreno, Flequer, Munuera, Sales, Vila I, Vila II i Fandos (més Garcia, Prats i Bayó a la segona part)
Catalunya: Ros (Palafrugell), Lledó (Granollers), Botella (Oviedo), Brió (Horta), Layola (Espanyol), Serra (Espanyol), Pons (Iluro), Artigas (Barcelona), Cros (Espanyol), Prats (Martinenc), Domènech (Espanyol) (Morrajas, segona part)

A l'estadi de Sarrià, es va disputar un interessant Catalunya-Selecció de Budapest el dia 27 d'agost. El partit es va fer a favor de la Lliga Amateur, és a dir, del futbol modest. Els gols van ser marcats per Pere Solé, Ángel Arocha, Dudas i Crisant Bosch als minuts 5, 41, 49 i 75. El resultat fou de 3 a 1 per als catalans. Contra els hongaresos, el seleccionador Josep Torrents va fer jugar aquests homes:[73]
Catalunya: Nogués, Zabalo, Mas (Alcoriza), Arnau, Solé, Cristià, Pitus Prat, Edelmiro, Arocha, Ramon (Goiburu) i Bosch
Selecció de Budapest: Ujvari (Hungaria), Egri (Somogy), Kiss (Ujpest), Sebes (Hungaria), Kalmar (Hungaria), Magyar (III Ker), Szego (Hungaria), Kardos (Hungaria), Turay (Ferencvarosi), Dudas (Ujpest) i Titkos (Hungaria)

1934-1936, segon Catalunya-Espanya [Partits 120 a 137]
La Federació Espanyola va prohibir la celebració d'un partit que havien de celebrar una selecció de jugadors que havien tingut la pensada d'agrupar-se i desplaçar-se al Marroc francès a títol de gran selecció i la majoria d'ells penjant-se les medalles de "setze vegades internacional", "competidor de Zamora", etc. Malgrat la prohibició, la selecció catalana jugà un partit que acabà amb el resultat d'empat a dos gols. A la premsa marroquina el partit es presentà de la següent forma: "Els dirigents de l'Stade i de l'Olympique ens van comunicar anit la bona notícia de l'arribada dels internacionals Miquel, Vela, Rubies Cruz i Ballester, amb la selecció de Catalunya. Es tracta, doncs, d'un equip de primer pla, el qual aplaudirem diumenge vinent contra l'Olympique Marocain i dilluns davant l'Stade Marocain. Podem avui presentar la formació completa i definitiva de la selecció nacional catalana:

Miquel (Barcelona): 22 anys. Rival de Zamora en el lloc de porter de la selecció d'Espanya. Posseeix, a més d'altres especialitats esportives, entre elles la de ser recordista estatal dels 50 metres, natació lliure.
Roure (Sabadell): 25 anys. Dues vegades internacional. Defensa ferm i sòlid.
Oro: 24 anys. Jugador titular del C. D. Espanyol, molt popular a Espanya, que forma una línia perfecta amb Roure, amb el qual s'ha alineat freqüentment.
Franco (Espanyol): 27 anys. Suplent de l'equip nacional en el lloc de mig dreta.
Vela (Barcelona): 26 anys. Mig centre de gran valor. Setze vegades internacional. Figurava en l'equip que va batre el d'Anglaterra per 4 a 3 i el de França per 8 a 0.
Llata (Barcelona): 21 anys. Titular de l'equip nacional. Molt lluitador i acrobàtic.
Avellanos (Espanyol). 24 anys. Extrem molt ràpid i perillós. Campió de Catalunya dels 100 i 200 metres llisos.
Rúbies Cruz (Sabadell). 25 anys. Tretze vegades internacional. Com Vela va actuar en el team que va vèncer França a Saragossa.
Ballester (Gimnàstic de Tarragona). 22 anys, 1 m. 78. Davanter centre de l'equip d'Espanya. Rècord de gols marcats el 1932. Extraordinàriament original en desmarcar-se i formidable xutador.
Copons (Celta de Vigo), 24 anys. Un dels millors interiors de la península. Suplent de l'equip estatal, completa admirablement la tripleta central amb Rubies Cruz i Ballester.
Serra (Espanyol). 21 anys. Titular de l'equip nacional durant quatre anys. Ha estat adquirit per l'Espanyol a l'Atlètic de Madrid per 30.000 pessetes.
Els suplents per a cobrir les vacants eventuals dels jugadors titulars són:

Arnau. Porter del primer equip de l'Espanyol.
Fairent (Gimnàstic de Tarragona).
Gascon (Palafrugell F. C.)"
L'encontre es va disputar a l'Estadi Olímpic de Rabat i la selecció nacional catalana i l'Olympique Marocain van empatar a 2 gols.

Camp de futbol

NoguésZabaloTorredeflot IMartíSoléCristiàPitus PratRaichFernándezEscolàBosch
Equip tipus (1934-1936)
Durant el mes de gener del 1934 començà a organitzar-se un nou partit Catalunya-Espanya, en benefici de l'Irun. Ja el 14 de gener es publicava a la premsa que "El seleccionador espanyol s'entrevistà amb el seleccionador català, senyor Torrents, per ultimar el matx Selecció de Catalunya contra Selecció Espanyola, que es jugarà aviat a Barcelona (...)" (textual). El dia 26 l'Irun es queixava davant la possibilitat que el partit Catalunya-Espanya a benefici seu, fos també a benefici de l'Alavés. Mentrestant, el dia 1 de febrer la Federació Catalana de Futbol acordava destinar diners per contribuir al monument a la memòria de Francesc Macià, el president de la Generalitat de Catalunya que havia mort el dia de Nadal de 1933. Una nota de la Federació Catalana informava el dia 7 de febrer que la selecció nacional no podria fer cap entrenament abans del Catalunya-Espanya i que hauria de presentar-se al partit sense haver fet cap "petit assaig". El dia 10 ja s'escrivia "l'expectació és cada dia més positiva, servirà a l'esmentat entrenador -estatal- per confeccionar l'equip que haurà de jugar contra Portugal per al Campionat del món". El dia 13 apareixia la llista de possibles jugadors:

FC Barcelona: Joan Josep Nogués, Ramon Zabalo, Severiano Goiburu, Joan Rafa i Salas.
Girona FC: Josep Torredeflot.
CE Sabadell: Vicenç Gràcia, Joaquín Forniés, Joaquim Morral, Àngel Antoni Calvet i Jaume Esteve.
RCD Espanyol: Pere Solé, Josep Cristià, Josep Prat, Edelmiro Lorenzo, Francisco Iriondo, Crisant Bosch i Benito Pérez.
UE Sants: Josep Escolà.
El partit, que es va jugar a 3/4 de quatre de la tarda del dia 14 de febrer de 1934, va tenir fases brillants i moments avorrits. L'acabament de la primera part amb el resultat de zero a un va desplaure al públic català que esperava un major rendiment dels seus representants. Les jugades d'interès del primer temps van anar a càrrec dels quadribarrats, si bé una errada de Torredeflot i l'oportunisme de Casuco, havia donat als estatals un avantatge al marcador que per domini i millor joc no mereixien. La segona part fou testimoni del desvetllament dels representants nacionals, els quals, durant els vint minuts darrers de partit, van pressionar el marc estatal de Zamora i si no marcaven era a causa de la forma envejable de què gaudia Ricard Zamora. Els jugadors de la selecció estatal van aconseguir el segon gol mitjançant Isidro Lángara. De l'equip espanyol destacaren Marculeta i el Diví Zamora. Entre els catalans excel·liren malgrat el resultat Sales i a estones Goiburu, Prat i Rafa. Els equips s'arrengleraren de la següent manera:[40]
Catalunya: Nogués (FCB), Rafa (FCB), Torredeflot I (Gir), V. Gràcia (Sab), Salas (FCB), Cristià (Esp), Pitus Prat (Esp), Edelmiro (Esp), Iriondo (Esp), Goiburu (FCB) i Esteve (Sab)
Espanya: Zamora (RM), Ceballos (Racing), Peña (SG), P. Regueiro (RM), Vega (Celta), Marculeta (Donostia), Ventolrà (FCB) (després Casuco (Ovi)), Gallart (Ovi), Lángara (Ovi), L. Regueiro (RM) i Sornichero (Mur)

El diumenge 25 de març es va jugar al camp de la Unió Atlètica d'Horta de Barcelona un partit a benefici de la Mutual Esportiva entre el conjunt local i la selecció. Els gols nacionals van ser de Forgas (2) i els del club de Ferrando (3) i Agut. La pluja i algunes absències d'última hora van deslluir l'encontre (4-2).[74]
UA Horta: Vilà, Peix, Falguera, Pallarès, Bardina, Carrió, Ferrer, Brió, Ferrando, Agut i Barnet
Catalunya: Cruz (FCB), Borràs (Badalona), Juan, Peñarroya, Alcoriza (Poble Nou), Rubio (Terrassa), Rini (Terrassa), Rochina, Forgas (Badalona), Millan (Badalona) i Prats (Martinenc)


Carvalho Leite marca el gol brasiler en la derrota enfront Catalunya el 1934
Aquest any Catalunya disputà dos partits davant la selecció del Brasil. El 13 de juny Catalunya va fer un entrenament per a la confecció de l'equip contra el Brasil. El dia 15 el teatre Novetats s'afegia al Barça per despatxar entrades del gran partit. El dia 16 ja s'anunciava el partit com una "solemnitat futbolística" a la premsa. També es deia l'hora (cinc de la tarda), que Pau Casals faria el kick-off inicial i que Brasil faria la mateixa alineació que va fer contra el combinat d'Espanya al Mundial uns dies abans. El mateix dia del partit a la premsa de Barcelona escrivien: "A darrers de temporada, quan ja hi ha molts elements que porten un mes de repòs absolut, el formar una selecció amb possibilitats d'èxit és francament difícil" però "la nostra selecció pot guanyar, i creiem que guanyarà". El públic va assistir al partit amb camises blanques majoritàriament, a causa de la calor. A les Corts es va disputar un xoc preliminar entre el Vendrell i el Barcelona amateur, en honor del mestre Pau Casals. Finalment, l'alcalde Pi i Sunyer va fer el kick-off inicial. Lluís Companys va arribar al minut 20, moment en el qual es va parar el partit perquè els jugadors poguessin saludar els ocupants de la llotja presidencial. Van marcar Escolà al minut 21 i Morera als 48 pel que fa a la selecció. Carvalho Leite va aconseguir l'únic gol d'un derrotat Brasil. Catalunya guanyava 2 a 1 en el primer Catalunya-Brasil.[75][76]
Catalunya: Nogués, Zabalo, Torredeflot I, Martí, Solé, Cristià, Ventolrà, Escolà, Raich, Morera i Domènech
Brasil: Pedrosa, Sylvio Hoffmann, Luiz Luz, Ariel, Martim Silveira, Canalli, Luizinho, Waldemar de Brito, Leônidas da Silva, Armandinho (Octacílio, Carvalho Leite) i Patesko


Leônidas da Silva, màxim golejador del Mundial 1938 jugà enfront Catalunya l'any 1934
Com que la selecció brasilera va decidir no anar a València, la FCF va aprofitar per organitzar un segon Catalunya-Brasil a Girona, amb la selecció nacional formada per jugadors de l'Espanyol, el Sabadell, el Júpiter i el Girona. Les demandes de localitats es feien al Girona FC, que va ampliar la capacitat de l'estadi per al partit. La Publicitat era pessimista, malgrat el triomf anterior una setmana abans, de cara al nou partit. Escrivien en aquest diari: "la selecció B que juga demà pot anul·lar el bon efecte d'aquella primera victòria de fa 8 dies". S'ha de dir que els jugadors barcelonistes eren baixa perquè el mateix dia es jugava un homenatge barcelonista a Joan Gamper que va comptar amb la participació activa de Lluís Companys, president de la Generalitat, i de la vídua del fundador del Barça. El mateix diari es preguntava el 24 de juny si havia dimitit el seleccionador nacional Torrents pel fet de no haver intervingut en la selecció del segon Catalunya-Brasil i pel risc de perdre el valor de la primera victòria. El col·legiat Santiago ordenà l'arrenglerament dels equips, que ho feren així:[77][78]
Catalunya: Forniés, Farró, Torredeflot I, Martí, Solé, Cristià, Pitus Prat, Calvet, Gual, Barceló (Clarà) i Domènech
Brasil: Pedrosa, Sylvio Hoffmann, Octacílio, Ariel, Martim Silveira (Tinoco), Canalli, Luizinho, Waldemar de Brito, Carvalho Leite, Leônidas da Silva i Patesko (Luiz Luz)


Waldemar de Brito l'any 1934
L'alcalde de la ciutat gironina, senyor Tomàs, tingué cura de tirar el kick-off i fou objecte d'una gran ovació. Després d'un quart d'hora de contenció, vingué el gol de Barceló al minut 25, fet a la mitja volta. En el segon temps, Leónidas va fer el gol que donava l'empat a la selecció canarinha. Una centrada de Domènech, rematada per Calvet donava a Catalunya el seu segon gol. Més endavant Patesco va aconseguir l'empat. Cinc minuts més tard unes mans de Silva dintre l'àrea, van ser sancionades per l'àrbitre amb penal. Els brasilers es van retirar del camp de joc. Al cap de poc temps, el delegat de l'equip brasiler va sortir al terreny de joc per disculpar els jugadors, que van tornar-hi. Solé va llançar el penal fora, alt. Als darrers moments del partit Barceló va ser substituït per Balbí Clarà. La copa cedida per l'Ajuntament va ser lliurada per miss Catalunya a la selecció quadribarrada, per haver estat vencedora en córners (5 a 2). L'efectivitat catalana va superar la tècnica brasilera.

El 29 de juny de 1934 tingué lloc aquest partit benèfic entre la selecció i l'Athletic Club, que acabà amb el resultat de 5-1. Es tractava del "reglamentari partit anyal a profit de la Mutual Esportiva de Catalunya" com es deia en aquells temps. El partit de les Corts estava organitzat en aquest cas per la Federació Catalana de Futbol. Al llibre d'Ubieta sobre el club basc s'escrivia: "Fin de temporada. 29 de juny Barcelona. Una selección catalana abruma a un fatigadísimo Athletic con un 5-1". A la primera part del partit l'Athletic va exercir un marcat domini sobre el conjunt nacional, ja que la línia mitjana de la selecció, amb uniforme blanc, actuava amb deficiències. En els primers trenta minuts, l'Athletic va esprintar amb Guillermo Gorostiza i dominà també insistentment amb José Iraragorri. Joan Josep Nogués i Enric Mas van evitar l'èxit de l'atac bilbaí. Pere Solé va empènyer la selecció nacional i al descans el resultat ja era de 3 a 0. A la segona part els bascos tornaren a atacar de bell antuvi. Semblava repetir-se la primera part. Més tard els catalans tornaren a demostrar la seva superioritat sobre els roig-i-blancs. Els gols foren fets de la manera següent: al minut 22, una pilota treta per Nogués fou recollida per Solé, que d'un tret a l'angle va marcar el primer gol. Setze minuts després, una passada de Solé a Alejandro Morera, i aquest a Pitus Prat, que centrà, i novament Morera, intervingué per marcar el segon. Dos minuts després Solé cedí a Domènech, aquest centrà sobre porta, un jugador (Izpizua) sortí per anul·lar el xut i Pep Espada ho aprofità per desviar a gol. A la segona part, al minut 29, una excel·lent internada de Josep Raich, que lliurà a Prat, que centrà, i novament Morera aprofità per fer un xut espectacular que suposava el quart. Poc després un atac de Domènech que recollí Morera i passà a Raich, que deixà passar la bimba a Prat, el qual tingué cura de marcar el cinquè i darrer gol nacional. Gerardo Bilbao va batre Forniés a manca de tres minuts per al final del partit. En total, l'àrbitre Sr. Esteve i el públic van veure sis gols: 5 a 1. Pep Espada, jugador del FC Palafrugell, fou vist per Oliveras de la Riva jugant amb la selecció i se l'emportà a l'Espanyol. A més de jugador blanc-i-blau, també en seria entrenador.[79]
Catalunya: Nogués (Forniés), Arater, Mas (Saló), Martí (Cifuentes), Solé, Cristià, Pitus Prat, Espada, Raich, Morera i Domènech

El diumenge 15 de juliol de 1934 el FC Badalona va celebrar una festa d'homenatge als seus jugadors, els quals s'adjudicaren anteriorment el torneig de promoció i, per tant, la permanència a la primera categoria nacional. A més d'altres actes, tingué lloc a la tarda, al camp de Sant Adrià, un partit entre el primer equip del Badalona i la selecció nacional. En el descans, el resultat del partit era d'1 a 3 per a la selecció del país. Havien marcat els gols Diego, Garcia i Tejedor, i Forgas el del Badalona. Després el Badalona va aconseguir cinc gols més fets per Francesc Betancourt (que es reconeixia ràpid, ja que era de color i havia jugat a la selecció), Forgues (un altre gol seu) i Garcia (3). Arbitrà Pujol, força encertat. Equips:[80]
FC Badalona: Navés, Borràs (a la segona part Güell), Martín, Calderon, Mena, Josa, Betancourt, Xiol, Garcia, Forgas i Torres (a la segona part Garriga II)
Catalunya: Ros, Lladó, Rafa, Espuny, Font, Cristià, Diego, Parera II, Tejedor, Garcia, Serra

El dia 29 de juliol de 1934 a la Creu Alta de Sabadell va tenir lloc un partit d'homenatge a benefici del jugador Sitges, que uns dies abans havia sofert un accident de moto i es trobava hospitalitzat. El partit fou entre el Sabadell i la selecció nacional i el resultat fou d'empat a un gol. Arbitrà Baonza i els equips es formaren així:[81]
CE Sabadell: Masip, Blanc, Lledó, V. Gràcia, Duran, Mota II, Esteve, Calvet, Gual, Galvany i Parera I
Catalunya: Forniés, Valls, Torredeflot I, Cifuentes, Solé, Argemí, Betancourt, Garí, Garreta, Perpinyà i Pagès

Es disputà un Granollers SC - Catalunya el dia 5 d'agost de 1934 en benefici del periodista esportiu Eduard Otzet. Van vèncer els quadribarrats pel resultat d'1 a 4.[82]
Catalunya: Plany (Girona), Saló (FCB), Torredeflot I (Girona), Rubio (Terrassa), Guzmán (FCB), Argemí (Sabadell), Ors (Iluro), Perpinyà (Júpiter), Mas (Sants), Rubies (Sabadell) i Mulet (Terrassa)

L'onze d'agost l'assemblea de la Federació parlava en aquests termes: "S'acordà a continuació haver vist amb plena satisfacció, i regraciar-la en tota la seva valor, la gestió del seleccionador català el nostre amic Josep Torrents i Font, per la seva encertada tasca portada a cap en el transcurs de la passada temporada". El 15 d'agost de 1934 es va fer un homenatge a l'exjugador de la Unió Esportiva de Sants Josep Calvet, també conegut per Calvet I. També es va aprofitar per fer un partit de bàsquet femení. El partit fou d'un domini accentuat del Sants, ja que les línies de la selecció no s'entengueren gaire, principalment la davantera, la qual es va mostrar poc efectiva en els seus atacs. Al final del partit el marcador reflectí un resultat de 3 a 0 per al Sants.[83]
Catalunya: Iborra (Girona), Villacampa (FCB), Torredeflot I (Girona), Vela (Iluro), Abad (Girona), Bertolí (València), Torredeflot II (València), Rebollo (Júpiter), Escolà (FCB), Bonell (Sants) i Guix (Granollers) -substituït per Llor (Sants)-

El 2 de setembre de 1934 tingué lloc el matx de futbol en homenatge al veterà jugador del FC Martinenc, Bonaventura Vinyes. La selecció absoluta es va veure sorpresa 1-3 per un combinat català 'B' que en principi havia de fer d'espàrring. El domini fou sempre del conjunt 'B' i els gols foren marcats per Eugeni (Catalunya), Torres, Gràcia i Orts. Abans del partit principal se'n jugaren un d'infantil (0-0) i un de femení. Els tres partits es van fer al camp del club Martinenc. Les alineacions foren aquestes:[84]
Catalunya: Casanovas, Agustí (Portabella), Güell (Vinyes), Gómez, Domènech, Sala, Eugeni, Servitges, Garcia, Belando i Bertolí
Combinat Català B: Escodà, Portabella (Agustí), Vinyes (Güell), Altés, Ors, Fresno, Pons, Ors II, Casas, Gràcia i Torres

L'1 de gener de 1935 a Sarrià es va disputar un partit d'homenatge a Josep Pausàs, que es retirava del futbol a causa d'haver-se-li reproduït una lesió al genoll que feia dos anys que s'estava curant, amb un partit Espanyol-Catalunya que acabaria amb el resultat d'empat a tres gols. En el descans del partit 0-1 era el resultat provisional. Amposta havia aprofitat la mala entesa entre Pérez i Albert Martorell per marcar el primer gol del partit. A la segona part, 0-2 de Borràs, 0-3 d'Sangüesa i Amposta que en pròpia porta marcava el primer gol per a alegria de la parròquia blanc-i-blava. Poc després, Pitus Prat escurçava encara més la diferència i Josep Espada deixava escrit el 3-3 definitiu per al palmarès. Els equips van presentar les següents alineacions:[85]
RCD Espanyol: Martorell, Ibáñez, Pérez, Cifuentes, Solé, Sánchez, Pitus Prat, Espada, Edelmiro (Manolín) i Bosch
Catalunya: Solà (Júpiter), Villacampa (Barcelona), Bartomeus (Terrassa), V. Gràcia (Sabadell), Layola (Terrassa), Salas (Barcelona), Sangüesa (Sabadell), Amposta (Sants), Trujillo (Barcelona), Borràs (Sants) i Parera II (Sabadell)

Els següents mesos hi hagué una sèrie de partits frustrats. El 23 de febrer de 1935 s'escrivia: "S'estan fent gestions per a fer venir el dia de Sant Josep la selecció de París, per tal de jugar contra la Selecció Catalana un partit a les Corts a profit de la Mutual Esportiva de Catalunya. De moment, però, sembla que es topa amb una dificultat, o sigui que la Federació Francesa demana 40.000 francs, la qual cosa gairebé faria impossible que s'arribés a concertar el partit". El 9 de març es publicava a La Publicitat: "La Federació Catalana ha rebut un telegrama acceptant de venir el dia 19 d'aquest mes una selecció del Piemont, la qual serà integrada per jugadors del Torino (...), Juventus, Alessandria i Pro-Vercelli (...)". El govern italià no donà autorització per al desplaçament de la selecció del Piemont i la Federació es posà d'acord amb la selecció de Ginebra i la Federació Suïssa el dia 12 de març, però el 17, davant la negativa de la selecció de Ginebra, s'ajornà el partit.

El dia 25 de març de 1935 es va fer a les Corts un partit d'homenatge al millor combatent de boxa que ha donat mai el país: Josep Gironès. Es van enfrontar l'equip Barcelona 1928 i la selecció, això sí, els quadribarrats amb algunes absències que van resultar determinants com per exemple les de jugadors de qualitat que es van alinear amb els blaugranes que havien coincidit uns anys abans. Continuaven en actiu independentment de fer-ho en diferents equips. El partit va acabar 4-0. Els equips van presentar les següents alineacions:[86]
Barcelona 1928: Llorens, Saura, Pedrol, Martí, Castillo, Duran, Piera, Sastre, Samitier, Ramon i Sagi-Barba
Catalunya: Zamora (Calella), Borràs (lluro), Rubies (Granollers), Madico (Terrassa), Albiñana (Europa), Mariages (lluro), Solanas (Horta), Folch (Sants), Vilaseca (Martinenc), Blay (Sant Andreu) i Solé (Mollet)

El 12 de maig de 1935 Catalunya es va enfrontar a l'equip del Sunderland AFC, subcampió anglès, a Montjuïc. El partit Espanyol-Badalona de la Copa d'Espanya s'avançà a la vigília, els altres del mateix diumenge 12 es van suspendre. Com a anècdota que parla de la seriositat del matx, us podem explicar que el Sunderland va desplaçar un cuiner. El dimecres anterior, el seleccionador Torrents i el seu ajudant Llovera van efectuar diverses proves amb els jugadors convocats. Fins i tot d'Oviedo, Madrid, Múrcia, Bilbao i València van arribar peticions d'entrades per al matx. El partit entre el conjunt representatiu del Principat i el del Sunderland va ser a benefici de la Mutual Esportiva de Catalunya. Amb les absències de Ramon Zabalo, Martí Ventolrà, Esteve Pedrol, Elmér Berkessy i Crisant Bosch, havia de ser Josep Escolà qui marqués l'únic gol de Catalunya, que s'avançà al minut 20. Després arribaren set gols més, tots visitants.
Catalunya: Nogués, Rafa, Blanch, Guzmán, Rosalén, Franco, Pitus Prat (Betancourt 45'), Raich, Gual, Escolà i Cabanes

Un altre partit en benefici de la Mutual Esportiva es disputà el 24 de setembre de 1935, entre Catalunya i Andalusia. Catalunya va guanyar per 2 a 0, gols de Crisant Bosch als 38' i Josep Raich als 77'. Arribas va xiular el matx.
Catalunya: Nogués (Martorell 60'), Zabalo (Blanch, 45'), Pérez (Arana, 44'), Argemí, Solé, Balmanya, Pitus Prat, Calvet, Raich, E. Fernández i Bosch

El dia 1 de gener de 1936 Andalusia va guanyar contra Catalunya per 5 a 1. Sota arbitratge de l'andalús Ocaña, el gol nacional el feu Josep Raich.[87]
Catalunya: Iborra, Zabalo, Areso, Argemí, Solé, Lecuona, Ventolrà, Costa, Raich, E. Fernández i Manolín
Andalusia: Eizaguirre, Joaquín, Aedo, Peral, Segura, Fede, Rejón, Tache, Campanal, Bracero i Saro

El mateix dia 1 de gener de 1936 el CE Júpiter va vèncer 3-2 una altra selecció catalana en la final del Torneig Copa Balenguera. A la primera part el domini fou de la selecció, gol de Jaume Sospedra. A la segona part remuntaren Galvany i Perpinyà (2). Sospedra va establir el marcador definitiu abans que sonés el xiulet final del Sr. Casterlenes.[88]
CE Júpiter: Toledano, Colomer, Ibáñez, Font, Sánchez, Peiró (Terradelles), Pérez II, Galvany, Hurra, Perpinyà i Morales
Catalunya: Banús (FCB), Portabella (Sabadell), Aubach (FCB), Esteve (Sabadell), Franco (FCB), Prat (FCB), Romeu (Sabadell), Polo (FCB), Sospedra (Sabadell), Rubio (FCB) i Pagès (FCB)

El 21 de gener de 1936 La Publicitat publicava en portada una foto del partit entre la selecció i el Zidenice txec i subtitulava “Josep Samitier escoltà la darrera ovació en els seus 25 anys de futbol català”. S'havia disputat un partit d'homenatge a Samitier. Al descans el resultat era de 0-1 i a la segona part marcà Josep Samitier. Era l'empat a 1, ja definitiu. El Zidednice venia de guanyar quatre partits seguits a les Illes Balears abans del que ens ocupa. La campiona catalana de natació Carme Soriano havia tirat el Kick-off inicial del partit de futbol. Per la selecció nacional jugaren el dia 19 a un quart de quatre:
Catalunya: Martorell (Llorens), Díaz, Bayo, Argemí, Solé (Berkessy), Balmanya, Pedrol, Raich, Samitier, E. Fernández i Sagi-Barba.

Els anys de foscor (1936-1976)
Durant la guerra civil la selecció té, evidentment, poca activitat. Únicament es juguen partits organitzats per recollir fons per diverses causes. És en aquesta època també que entra a la selecció catalana el primer jugador de color: es tracta de Francesc Betancourt, un català d'origen cubà que sent els colors. De fet, al llarg de la història de la selecció catalana, han estat molts els jugadors que l'han representat i, tot i no ser catalans de naixement, han fet seva la samarreta.

Després de la guerra, i amb Franco al poder, s'entra en una etapa desoladora per al futbol català. Els decrets dictatorials suprimeixen els campionats regionals, entre moltes altres coses, i per poder continuar amb una selecció nacional i, per tant, poder jugar amb equips internacionals, se li posa el nom camuflat de Selecció de Barcelona. Això si, en els partits regionals, continuarà anomenant Selecció Catalana.

El març de 1948 es dona una situació curiosa. S'ha de disputar un partit en el qual juguen una selecció de Barcelona (amb jugadors del Barça i l'Espanyol) i una de Catalunya (amb jugadors del Sabadell, del Gimnàstic i del Badalona). Dos anys més tard, una altra situació peculiar: en un partit contra el San Lorenzo de Almagro, es forma una mena de Selecció de Països Catalans: una selecció mixta Catalunya-País Valencià. Un fet curiós, si més no, en ple franquisme.

D'aquesta època és també el memorable partit que la selecció juga amb el FC Bolonya, un partit que les 50.000 persones que tenen la sort de veure defineixen com a rodó i inoblidable. El jugador Estanislau Basora diu: "Aquell dia jo era el capità de la selecció que dirigia Lasplazas. Vam jugar un partit extraordinari i vam acabar guanyant per 6-2. M'hauria agradat jugar més partits amb la selecció catalana però en fi, els que vaig disputar els recordo amb molt d'afecte, sobretot el del Bolonya". En aquest partit, per cert, la gran atracció és també la presència de Di Stefano i Kubala jugant amb la selecció.

En la dècada de 1960, la selecció catalana té poca activitat i després de la mort de Franco el 20 de novembre de 1975 tothom creu que començarà una nova etapa. Però inicialment no és així.

1936-1939, la selecció durant la Guerra Civil [Partits 138 a 142]
Camp de futbol

Florenza IIZabaloOroRoviraSoléGràciaVentolràBarcelóEscolàRubiesBetancourt
Equip tipus (1936-1939)
La majoria de partits de la selecció durant la Guerra Civil foren de caràcter benèfic.

El 6 de setembre de 1936 es va fer a les Corts un partit entre l'equip blaugrana, propietari del terreny, i la selecció catalana, a favor de les milícies antifeixistes. Els blaugrana, molt superiors, van vèncer 4-0 amb gols d'Escolà, Barceló, Ventolrà i Raúl Rubén Villalba (tots ells jugadors alhora de la selecció nacional).
Catalunya: Nogués, Farró, Blanch (Oro), V. Gràcia, Solé, Muntané, Betancourt, Calvet, Chas (Burillo), Ramon i Pagès

El diumenge 11 d'octubre es va inaugurar el camp de Badalona contra el Barça. Hi assistí el seleccionador Josep Torrents, amb la fi de constatar la forma dels valors d'ambdós equips. El dia 14 la selecció nacional va realitzar un entrenament perquè Torrents pogués tenir més raons per designar l'equip del dia 18. Abans però, el dia 17, es va fer un partit entre dos combinats catalans. El diumenge 18 d'octubre de 1936 es va fer al camp barceloní de les Corts un partit entre les seleccions de Catalunya i el País Valencià. Les seleccions dels dos països eren ben conscients de pertànyer a la mateixa nacionalitat històrica i des del País Valencià es va enviar un camió ple de flors per ofrenar-les a la memòria de l'expresident del Principat Francesc Macià, traspassat el dia de Nadal de 1933. Aquest partit i el de tornada a València s'emmarcarien a benefici dels hospitals i la lluita de les Milícies Antifeixistes. A les tres de la tarda hi va haver un concert de la Banda Municipal Valenciana i una desfilada de les milícies del centre i el sud dels Països Catalans. A dos quarts de quatre arribà el gran partit de futbol entre les potents seleccions de Catalunya i el País Valencià, al descans proves atlètiques per mantenir l'emoció i al final la Generalitat de Catalunya va donar una copa al guanyador del partit, l'entrada del qual valia una pesseta com a preu únic de les localitats. El partit va tenir l'honor de comptar amb l'assistència del cònsol general de l'URSS i la tripulació del vaixell rus Ziryanin, el capità del qual va fer el Kick-off inicial. Abans del partit es van interpretar Els Segadors, La Muixeranga, La Internacional i altres cançons. Fou un gran dia d'homenatge benèfic del País Valencià a Catalunya. Els gols del partit (2-0) van ser obra de Francesc Betancourt al minut 15 i el valencià Juan Ramón en pròpia porta als 63. El seleccionador valencià Eduard Cubells va arrenglerar aquests jugadors:
País Valencià: Vidal, Gojenuri, Juan Ramón, Conde, Iturraspe, Dolz, Domènech, Felipe, Amadeo, Calatayud i Estors
Catalunya: Martorell, Zabalo, Pérez, Rovira, V. Gràcia, Muntané, Ventolrà, Clarà, Escolà, Rubies i Betancourt

El dia 15 de novembre es va jugar el matx de tornada del festival pro milícies antifeixistes dut a terme per valencians i principatins. Va ser a l'Estadi de Mestalla, a la capital de la comarca de l'Horta de València. En l'homenatge, l'expedició catalana va suposar un contingent de 400 persones. Els valencians van guanyar 4-0 amb gols a parells de Goiburu i Langarita i arbitratge de Tamarit. Hi havia jugadors de clubs com el Barcelona, el Sabadell, el Girona i el Granollers, però no de l'Espanyol i el Badalona. Aquests dos equips darrerament esmentats havien de jugar un matx de campionat que havia estat suspès a causa de la pluja caiguda el primer dia de novembre.
País Valencià: Vidal, Melenchón, Juan Ramón, Conde, Iturraspe, Bertolí, Domènech, Goiburu, Langarita, Puig II i Estors
Catalunya: Florenza II, Farró, Torredeflot I, Rovira, V. Gràcia, Mota, Torredeflot II, Escolà, Munlloch, Barceló i Burillo

El dia 15 també va jugar-se el Catalunya del Nord 5-Costa Blava 3. En la formació nord-catalana hi havia Josep Raich, nascut a Molins de Rei el 1913. La selecció rossellonesa donava així cabuda a un bon jugador del Principat, on havia viscut fins a l'esclat de la guerra.

El 17 d'octubre i el 27 de desembre de 1936 la selecció nacional es va dividir en dos equips i va fer dues "costellades" a favor dels refugiats nacionals. El de desembre, a les Corts, estava organitzat pel Sindicat de Periodistes a benefici dels refugiats de la UGT madrilenys. En el partit del desembre els dos combinats es van anomenar Vermell i Blau, el resultat fou de tres a dos gols per al primer equip. Jugaren jugadors com: Joaquín Urquiaga, Ramon Zabalo, Manolín, Pere Solé, Martí Ventolrà, Josep Escolà, Miquel Gual, Josep Barceló, Domènec Balmanya, Francesc Betancourt, Joaquim Rúbies, Guix... Al principi i al final del partit es van tocar Els segadors i La internacional.

A les Corts, el dia 16 de maig de 1937 es disputà un FC Barcelona-Catalunya, per ajudar la Mutual Esportiva i el front de la Guerra Civil de l'Estat. Hi va haver empat a quatre gols, que anaren així: 0-1 Xiol, 1-1 Gual, 1-2 Rubies, 2-2 Gual novament, 3-2 Escolà de penal, 3-3 Xiol, 4-3 Estrada i 4-4 Parera.
FC Barcelona: Iborra, Babot, Rafa, Argemí (Bardina), Franco, Balmanya, Ventolrà, Escolà (Estrada), Gual, Tache i Pagès
Catalunya: Florenza II, Oro, Torredeflot I, Mota, Gómez, Schild, Betancourt, Xiol, Bremón (Amposta 51'), Rubies i Parera I

El 24 de juliol de 1938 Catalunya va guanyar els Leones Rojos (Cos de Carrabiners) per 5 a 1.[89]
Catalunya: Zamora (Avenç), Montero (Sants), Domènech (Europa), Canals (Europa), Abad (Sants), Castro (FCB), Lloret (Sants), Grech (Sants), Martínez-Català (Espanyol), Gerardo (FCB) i Judici (Sants)

1940-1945, Catalunya competeix com a Selecció de Barcelona [Partits 143 a 153]
Camp de futbol

MartorellTeruelEliasRoviraRaichLlimósBalmanyaCésarMartínJorgeMas
Equip tipus (1940-1945)
Amb l'entrada a la dècada de 1940, la nova situació política a Espanya (final de la Segona República Espanyola, inici d'una dictadura militar, supressió de l'autonomia catalana) provoca molts canvis en el panorama futbolístic català, com la supressió del Campionat de Catalunya de futbol, l'espanyolització dels noms dels clubs de futbol catalans, inhabilitació de nombrosos futbolistes (com Josep Escolà), entre d'altres. Pel que fa a la selecció catalana el canvi més important és el canvi de nom, passant a denominar-se Selecció de Barcelona en la majoria de partits internacionals.


Vicent Martínez Català un valencià que jugà amb Catalunya a començaments dels 40.
El 21 de gener de 1941 a les Corts es va disputar el partit Catalunya-Selecció de Stuttgart en el qual hi va haver un empat a 3. Vilalta arbitrà i els gols van ser de Cardús, Sospedra, Mas, Walz (2) i Koch. Defensaren els colors catalans:[90]
Catalunya: Nogués, Teruel (Elias), Pérez, Cardús, Raich, Franco, Sospedra, Lecue, Martínez-Català, Gonzalvo I i Mas

A l'Estadi de Chamartín, camp del Reial Madrid, es van enfrontar Castella i la selecció del Principat el 16 de març. El partit va acabar amb 4-3 i els gols catalans van ser marcats per Martínez-Català tots tres. Pruden (3) i Barinaga van fer els gols castellans.
Catalunya: Miró, Teruel, Pérez, Raich, Rosalén, Franco, Sospedra, Jorge, Martínez-Català, Gonzalvo I i Mas

Al camp Adolf Hitler de Stuttgart es van enfrontar el 6 de juliol de 1941 les seleccions de Stuttgart i Catalunya. L'àrbitre fou Fing i els gols foren el 0-1 de Jaume Sospedra, l'empat de Fischer i l'1-2 d'A. Gràcia. Pel cantó nacional van jugar:[91]
Catalunya: Martorell, Teruel, Pérez, Arasa, Rovira, Llimós, Sospedra, A. Gràcia, Chas, Escolà (Jorge) i Mas

El 15 de març de 1942 es va jugar a les Corts un Catalunya-Castella, tot un clàssic tant en futbol com en bàsquet. L'àrbitre va ser Agustí Vilalta. Marcaren Antoni Gràcia, Francesc Mas, Macala i Mariano Martín.
Catalunya: Miró (després Argila), Elias, Benito, Franco, Rovira, Llimós, Macala, A. Gràcia, Martín, Betancourt i Mas

Amb motiu del triomf del FC Barcelona a la Copa d'Espanya de 1942 i es va fer el 5 de juliol un partit d'homenatge al club. Contra el Barça es va enfrontar la selecció nacional de Catalunya vestida de blau i amb un escut blaugrana de commemoració al pit. Els gols de la selecció van ser marcats per Ricart i el blaugrana Zabala en pròpia porta.[92]
Catalunya: Martorell (Miquel), Montserrat (Baiges) (Melenchón), Curta, Muntané, Rovira (Enrique), Vendrell, Ricart, Nicola (Blanch), Basilio (Serratusell), Gonzalvo II i Betancourt

El 6 de setembre de 1942 la selecció de Catalunya va tributar un homenatge al jugador Vicenç Gràcia, que vestia per últim cop la samarreta arlequinada del Centre d'Esports Sabadell. Vicenç Gràcia diria anys després que "quant a la selecció catalana, en Lasplazas em cridava gairebé sempre, perquè sabia que li responia al camp". El Sabadell va vèncer 1-0, amb assistència de l'alcalde Marcet.[93]
Catalunya (amb jugadors del Barça i l'Espanyol): Nogués, Arasa, Gonel, Raich, Rosalén, Cardús, Ara, Bernal, César, Barceló i Huguet
CE Sabadell: Pujol, Rubies, Sasot, Bardina, V. Gràcia, Prats, Patro, Pueyo, Cano, Gual i Sergio

El 13 d'octubre de l'any 1943 va tenir lloc al camp Metropolitano de Madrid un Castella-Catalunya. La victòria per 1 gol a 5 va ser per la selecció catalana. Els gols del partit dirigit pel col·legiat Escartín anaren així: 0-1 César, 0-2 Martín, 0-3 Escolà, 1-3 Alonso, 1-4 Bravo i 1-5 Martín. Els vencedors foren:
Catalunya: Trias (Pujol), Teruel, Curta, Raich, Aranaz, Balmanya, Valle (Rosalén), Escolà (Fàbregas), Martín, César i Bravo

A l'Estadi de Mestalla de València es disputà el 27 de març de 1944 un País Valencià 3 -Catalunya 4. L'àrbitre va ser Tamarit. Golejaren: Epi, Josep Valle (2), Silvestre Igoa, Guillermo Gorostiza, Mariano Martín i César.
País Valencià: Eizaguirre, Melenchón, Joan Ramon, Santacatalina, Burset, Santolaria, Epi, Amadeo, Mundo, Igoa i Gorostiza
Catalunya: Martorell, Elias, Curta, Raich, Aranaz (Fàbregas 25'), Balmanya, Juncosa, Jorge, Martín, César i Bravo (Valle 25')

El partit de tornada va tenir lloc a les Corts per Sant Jordi. El partit acabà amb empat a dos gols. Les dianes foren marcades per José Bravo, Pasieguito, Guillermo Gorostiza de penal i Marià Martín. Alineacions:[94]
Catalunya: Martorell, Elias, Mariscal, Cardús, Aranaz, Balmanya, Ara, Gonzalvo II, Martín, César i Bravo
País Valencià: Eizaguirre (Pérez 45'), Álvaro (Baiges 45'), Joan Ramon, Santacatalina, Burset, Santolaria, Epi, Hernández (Pasieguito), Mundo, Igoa i Gorostiza


Joaquim Navarro disputà un partit amb Catalunya l'any 1947.
El 3 de setembre de 1944 es disputà un homenatge a l'extrem blanc-i-blau Tin Bosch, un dels herois de la primera Copa d'Espanya guanyada pel club l'any 1929, en el partit conegut com "la final de l'aigua". Es va disputar a Sarrià i van marcar Jorge, Martín i Sauras (2-1). En aquest partit es va lesionar Viela (un extrem esquerre molt hàbil, amb una gran facilitat per driblar tots els contraris que li sortien al pas).[95]
Catalunya: Soro (Gim), Soto (FCB), Montserrat (FCB), Raich (FCB), Corró (FCB), Llimós (Esp), Macala (Zar), Barceló (Gim), Martín (FCB), Balmanya (Gim) i Agustí (Esp)

El següent partit de la selecció va arribar el diumenge 26 d'agost de 1945, a les cinc de la tarda. L'escenari triat per a la confrontació va ser el camp del Club Deportiu Masnou -club que aprofitava l'efemèride del partit internacional per a celebrar el vint-i-cinquè aniversari de la fundació- i el rival l'E. i D. Badalona. Abans es va jugar un partit entre dos combinats de velles glòries locals. El guanyador s'emportà una magnífica copa, donada per "l'Excel·lentíssim Sr. Marquès de Masnou". Com a curiositat direm els preus que hi havia per assistir a aquest interessant partit: tribuna a tres pessetes, seients a dues pessetes, entrada general a quatre pessetes, entrada als socis del Masnou i clubs de categoria estatal a tres pessetes, senyores i menors de 14 anys a dues pessetes. No cal dir que va aixecar molta expectació. Els equips alinearen aquests futbolistes:
EyD Badalona: Dauder, Núñez, Torrents, Arenas, Mundina, Heredia, Roca, Amorós, Medina, Alcácer, Castro.
Catalunya: Trias (Espanyol), Ferrer I (Espanyol), Mariscal (Espanyol), Ferrer II (Espanyol), Villà (Sant Martí), Rovira (Espanyol), Pujadas (Masnou), Olivé (Terrassa), Schild (Espanyol), Jorge (Espanyol), Godàs (Mataró).

1945-1950, victòria sobre Espanya [Partits 154 a 157]
Camp de futbol

VelascoEliasCurtaFàbregasGonzalvo IICatalàSospedraCésarMartínBravoPanadès
Equip tipus (1945-1950)
Un nou Catalunya-Castella es va disputar a les Corts el 23 de juny de 1946 amb victòria dels jugadors nacionals per 5 a 2. Marcaren per Catalunya: Ángel Calvo (2), Jaume Sospedra, Pallàs i Mencia (pp). Per Castella marcaren Pruden i Pep Juncosa. En Juncosa era un jugador català que malgrat néixer a les Borges Blanques i començar a despuntar al Reus Deportiu i el RCD Espanyol havia de jugar amb Castella a causa de jugar en aquell moment i durant onze anys a l'Atlètic de Madrid. Quan deixà el futbol, s'instal·là definitivament a la capital del Baix Camp, on visqué fins a la seva mort, l'any 2003.
Catalunya: Velasco (porter), Casas, Curta, Gonzalvo II, F. García, Venys, Sospedra, Hernández, Calvo, Pallàs i Bravo

Un Catalunya - Torino FC va ser disputat a Montjuïc el 7 de setembre de 1947. Els del Piemont van guanyar 0-2 (dos gols de Guglielmo Gabetto als minuts 44 i 56). Vilalta va ser l'àrbitre.
Catalunya: Trias, Elias, Curta, Celma, Fàbregas, Gonzalvo II, Roig, Escolà, Martín, César i Bravo

En el III Catalunya-Espanya, disputat a Sarrià, camp de l'Espanyol el 19 d'octubre de 1947 la selecció catalana va aconseguir per fi derrotar la selecció estatal espanyola. Al minut 2 s'avançà la selecció espanyola amb gol de Bilbao però al minut 11 empatà César Rodríguez per Catalunya. Novament César, un dels jugadors que més cops ha vestit la samarreta quadribarrada, marcava als trenta minuts col·locant un esperançador 2-1. Al minut 67, Toni, que feia dotze minuts que havia entrat al terreny de joc, arrodonia el compte amb la tercera diana catalana. L'àrbitre Azón va xiular aquest partit jugat amb els equips de gala:[40]
Catalunya: Velasco (FCB), Elias (FCB), Curta (FCB), Marià Gozalvo III (FCB), Català (Nàs), Celma (Esp), Navarro I (Sab), Segarra (Esp), César (FCB), Juanete (Nàs) (Toni (Sab) 45') i Panadès (Nàs) (Mario (Sab) 45')
Espanya: Bañón (RM), Clemente (RM), Aparicio (AM), Muñoz (Cel), Antúnez (Sev), Nando (AB), Epi (Val), Vidal (AM), Zarra (AB), Arza (Sev) i Bilbao (AB)

Un partit pro Mutual Esportiva es va jugar al camp del Barça el 21 de març de 1948. Vint mil espectadors van anar a les Corts a veure'l. El duel era entre el combinat de Barcelona, amb samarreta verda i pantaló blanc, i la selecció del país, amb samarreta vermella i pantaló negre, que guanyà la darrera 3 a 5. El duel tornaria a fer-se més endavant, com el juliol de 1973. Els gols van ser de: Colino (2) i Basora (Barcelona) i Peralta (2) i Pallàs (3) per la selecció nacional.[96]
Ciutat de Barcelona: Trias (Ramallets), Casas, Mariscal, Celma, Parra (Roca), Venys, Basora (Noguera), Hernández, Colino, Escolà i Bravo
Catalunya: Velasco, Babot, Bayo, Català, Módol, Perdomo, Roig, Taltavull, Peralta, Pallàs i Panadès

1950-1960, neix la Selecció de futbol de Catalunya-Llevant [Partits 158 a 169]
Camp de futbol

RamalletsArgilésParraSegarraBoschFauraBasoraCésarKubalaArcasVillaverde
Equip tipus (1950-1960)
El 23 de febrer de 1950 es disputà un partit entre la selecció de futbol de Catalunya-Llevant i el prestigiós club argentí San Lorenzo de Almagro. El San Lorenzo d'Almagro s'havia fundat l'any 1908. L'uniforme dels seus jugadors és una samarreta de ratlles verticals blau i grana, pantalonets blancs i mitgetes blavoses. El resultat del partit, jugat a les Corts, va ser de 2-1 per als catalano-valencians. Gonzalvo II en pròpia porta va fer als vint-i-vuit minuts el primer gol argentí però César Rodríguez al minut seixanta-tres i Rosendo Hernández vint més tard van aconseguir la remuntada. Va ser un gran partit arbitrat per Azón. Les entrades populars es van exhaurir.
Catalunya-Llevant: Eizaguirre, Asensi, Parra, Gonzalvo II (Calvet 80'), Puchades, Basora, Hernández, César, Igoa i Seguí
San Lorenzo d'Almagro: Blazina, Martínez, González, Resquín, Zubieta, Berterame, Farro, Pappa, Uñate, Rial i Silva


Trofeu del Torneig internacional de Pasqua organitzat per la Federació Catalana el 1950 i guanyat per Universidad Católica.
Per Pasqua es va organitzar el mateix any 1950 i a les Corts un triangular entre la selecció nacional, la Universidad Católica de Santiago de Xile i el Saarbrucken, equip de l'aleshores protectorat francès del Saarland. El dissabte de la Setmana Santa, dia 8 d'abril, la selecció del Principat va empatar a 1 amb gol d'Artigas enfront de la Universidad Católica. Infante aconseguí l'empat a l'últim minut. El xilè Fernando Riera, jugador rival, arribaria a entrenar l'Espanyol.[97]
Catalunya: Ramallets, Teruel, Calvet, Sagrera, Seguer (Fàbregas), Oliva, Cánovas, Taltavull (Seguer), César, Artigas (Taltavull) i Bravo (Egea)

El 9 d'abril es va jugar un nou partit del Torneig internacional de Pasqua. César va jugar força malament i va ser esbroncat pel públic quadribarrat. Catalunya tampoc va guanyar aquest cop al Saarbrucken: s'avançà Grau però en feu dos Binkert.[98]
Catalunya: Ramallets, Teruel, Corró, Sagrera, Calvet, Oliva, Grau, Taltavull, César (Seguer), Artigas i Egea

Al camp Galileu de Sants es va jugar el 9 d'agost de 1953 un partit entre una selecció catalana de Tercera i categories inferiors contra una selecció de Primera i Segona divisió. Alfredo Di Stéfano era a la llotja. El jugador que es convertiria en llegenda madridista no es va voler perdre aquest partit en benefici de l'exjugador, delicat de salut, Celestino Sánchez. El resultat de tot plegat va ser un 0-6 entre els jugadors més modests i els de primera divisió. Per cert, el mateix dia va jugar-se l'Espanyol-Catalunya de categoria de veterans amb resultat de tres a dos per als blanc-i-blaus.[99]
Catalunya: Casafont, Martínez, Tarragó, Agut, Ayza, Colomé, Panadès, Gaju, Cano, Oliveros i Rodri
Selecció 1a i 2a divisió: Bru, Navarro, Mòdol, Pica, Iriarte, Sagrera, Roig, Egea, Bardina, Arroyo i Herrera

El 19 d'abril de 1954 es disputà un partit d'homenatge a Telmo Zarra entre una selecció del Centre-Nord i una dels Països Catalans que guanyaren els primers per 4 a 3.[100]
Centre-Nord: Carmelo (Eizaguirre), Martín (Lesmes I), Oliva (Venancio), Lesmes II, Muñoz (Mújica, Di Stefano), Garay, Atienza, Coque, Zarra, Di Stefano (Panizo) i Gainza
Catalunya-Llevant: Domingo, Argilés, Biosca, Segarra, Pasieguito, Puchades, Basora, Wilkes, Kubala (Marcet), César i Manchón

L'any 1954, a dia 26 de juny, la selecció catalana va jugar al Volksparkstadion (estadi del parc del poble) d'Hamburg, davant 40.000 espectadors enfront Alemanya del Nord. Es va guanyar 1-3 amb gols de l'espanyolista Julià Arcas, Wehrmann, Just Tejada i Estanislau Basora.[101]
Catalunya: Ramallets, Argilés, Parra, Segarra, Flotats, Bosch, Basora, Luis Suárez (Faura), César, Arcas i Tejada

El 26 de gener de 1955 més de 50.000 espectadors van presenciar l'espectacle d'un Catalunya-FC Bologna. L'entrenador del conjunt italià declararia: "Mai en els meus trenta anys llargs d'intensa vida futbolística he vist un equip que jugués com la selecció de Catalunya a la primera part". Els gols van ser d'Agustí Faura, Ladislau Kubala (2), Dagoberto Moll (2), Alfredo Di Stéfano i Pivatelli del Bolonya també dos. L'entrada valia 15 pessetes, una nota de societat que il·lustra més aquesta ressenya. Als segons de començar el partit, Faura amb una diana feia l'1-0. Tres minuts després, Kubala marcava el segon. En el 3-0 Kubala cedia d'esperó a Di Stéfano, que foradava la xarxa. El quart gol fou obra de Kubala, l'astre barcelonista. Pivatelli feu el primer gol per al rival. Després vingueren dos gols més de Moll per a la selecció i el temps de descans. A la segona part, Pivatelli establia el 6-2 definitiu. El Bolonya tenia a les seves files els internacionals italians Ballaci, Capello, Pivatelli… i cracs danesos com Jensen i Pilmark.
Catalunya: Domingo, Argilés, Parra, Gimeno, Gàmiz, Faura (Marià Gozalvo III), Basora (Mandi), Villaverde, Di Stéfano, Kubala i Moll

El 1956 la Federació Catalana de Futbol aconseguí portar un equip anglès de primera divisió, el Luton Town. El 26 de gener els seleccionadors nacionals van ser José L. Lasplazas i Domènec Balmanya. Entre els catalans hi havia la figura espanyolista Julià Arcas, però no va marcar. Els gols foren: 1-0 Luis Suárez, 2-0 Kubala, 2-1 Turner, 3-1 Kubala.
Catalunya: Ramallets, Argilés, Biosca, Faura (Cata), Bosch, Segarra, Arcas (Casamitjana), Villaverde, Kubala, Luis Suárez (Ruiz) i Manchón

L'1 de setembre es va fer a les Corts davant 50.000 espectadors el partit Catalunya-Reial Madrid. No es va poder superar el Madrid, que guanyà per 3 a 7. La selecció catalana arribà a avançar-se 3-1 en el marcador amb gols de Juan Armando Benavídez, Francesc Sampedro i Julià Arcas. Els catalans van jugar amb:[102]
Catalunya: Ramallets, Biosca, Argilés, Gràcia, Bosch, Casamitjana, Arcas, Villaverde, Benavídez, Sampedro i Tejada. Després intervingueren Luis Suárez, Vicente, Vergés i Eulogio Martínez

El 29 de juny de 1957 el CF Reus Deportiu va jugar contra una selecció regional i en homenatge a M. Martí, partit no inclòs al palmarès, però sí el següent: El 12 de juliol de 1957 es produí el retorn esperat de la selecció nacional a l'Estadi Municipal de Montjuïc. El rival, la selecció de Rio de Janeiro va veure's clarament superat pels homes de Catalunya, per 4 a 1. Els gols foren marcats pel madridista Alfredo Di Stéfano (2) i els comtalistes Duró i Blanquera.[103]
Catalunya: Alborch (Sant Andreu), Arqué (Terrassa), Rodri (Comtal), Bartolí (Sabadell) -després Garcia (Adrianenc)-, Sanchís (Barça), Ribelles (UE Lleida), Panicot (Vic), Duró (Comtal, filial del Barça), Di Stéfano (Reial Madrid), Blanquera (Comtal) i Bosch (Sants)

Per celebrar les noces d'or del CE Europa, el 29 d'agost de 1957 es va disputar un partit entre el llegendari club gracienc -que els anys noranta guanyaria dos títols de Catalunya contra el Barça- i la selecció del país. Els locals van guanyar rotundament per 5 a 0.[104][105]
Catalunya: Santos (Esp) -Isidro (FCB)-, Olmedo (FCB), Parra (Esp), Gimeno (Esp), Totó (Sab), Solanas (Esp), Pla (Esp), Pagès (Sab), Martínez I (Sab), Ribelles (FCB) i Calvet (Eur)

El 12 de març de 1958 els internacionals catalans van guanyar 0-1 a Berlín contra la selecció local. Va ser el debut de Pere Estrems. El gol va ser marcat pel jugador Ramón Villaverde al minut 40.[106]
Catalunya: Estrems, Segarra, Brugué, Faura, Vergés, Casamitjana, Basora, Villaverde, Evaristo, Benavídez i Torres

1960-1975, poc partits [Partits 170 a 176]
Camp de futbol

SadurníTorresGallegoOlivellaEladiPeredaRexachZaldúaPujolMarcialJosé María
Equip tipus (1960-1975)
Per les noces d'or de l'Associació Lisboeta de futbol es va fer un partit Lisboa-Catalunya el 14 de setembre del 1960 a Lisboa. El partit va acabar empatat a 3 amb gols de Martí Vergés, Domínguez (2), Germano i Santana (2). Al camp Alvalade Catalunya arrenglerà aquests homes:[107]
Catalunya: Ramallets, Muñoz, Bartolí, Gràcia, Vergés, Sastre, Tejada, Ribelles, Domínguez, Ribera i Camps.

El dia 8 de desembre de 1966 es va fer un partit benèfic que aplegà només 15.000 persones. Catalunya empatà a 3 amb una selecció d'estrangers, tal com havia passat a Lisboa. Les dianes foren clavades per Pereda, Vidal I (2), Kocsis i Seminario (2).[108]
Catalunya: Benegas, Isidro, Olivella, Eladi, Marañón, Juan Manuel, Pereda, Vidal I, Vidal II, Marcial i Pujol (després Pepe Martínez, Osorio, Torrent, Borràs, Mas, Pintos, Zaldúa i Rué)

Un Catalunya-CF Atlante de Mèxic benèfic pro Creu Roja es va disputar al Camp Nou de Barcelona el 6 de novembre de 1968 davant 8.000 espectadors. Carles Rexach i Lluís Pujol van fer els dos gols (2-0).[109]
Catalunya: Sadurní (Pepe Martínez), Torres, Gallego, Eladi, Glaría, Zabalza, Rexach, Pereda, Ortuño, Marcial i Pujol (després Franch, Olivella, Rodilla, José María, Zaldúa, Osorio i Marañón)

Un País Basc-Catalunya es va jugar a San Mamés el 21 de febrer de 1971 en homenatge a Juan Gardeazábal. 25.000 persones van presenciar el gol local de Marañón i els dos gols principatins de Rafael De Diego. El partit, que acabà 1 a 2, tingué aquests protagonistes:[110]
Catalunya: Sadurní, Rifé II, Pini (Montesinos), Paredes, Lico, Torres, García Soriano, Carbonell, Zaldúa (Amiano 45'), De Diego i José María

El 29 de juliol de 1973 a Sarral (Alt Camp) es va fer un partit entre les seleccions de Barcelona i de Catalunya. La primera comptava amb jugadors només de clubs de la ciutat de Barcelona (Barça i Espanyol), la del país comptava amb jugadors del Nàstic, el Sabadell, el Terrassa i el Sant Andreu. Es tractava d'un homenatge a Pau Porta, president de la FCF i una celebració de les bodes d'or del Club Deportiu Sarral. Al matí va tenir lloc l'acte litúrgic a l'ermita dels sants Cosme i Damià. Després un dinar de germanor. Primer va marcar Palau per a la selecció del Principat, l'empat a 1 fou obra de Rivero i després vingueren els dos gols de Monteagut. Venceren els barcelonins 1-3. Va ser una gran jornada, a la qual assistí Ladislau Kubala. L'alcalde de Sarral va lliurar a en Pau Porta una reproducció de la Dama del Paraigua barcelonina. Els equips van presentar aquests jugadors:[111]
Catalunya: Salvadiego, Fuentes, Urrutia, Moya, Paquito, Rojas, Palau, Solé, Zaldúa, Branko, Lavín. També López, Maello, Torres, Masip, Soto i González.
Ciutat de Barcelona: Blanch, Macizo, Marfil, Alsó, Vendrell, Olmo, Rivero, Huertas, Monteagut, Costa, Botella. També Corominas, López, Capó, Trenzada i Puig.

Es va disputar a La Condomina, Múrcia, el 22 de novembre de 1973, un partit pro damnificat per les inundacions. El seleccionador del Principat fou José Santamaría, entrenador de l'Espanyol, que segons la premsa de l'època substituïa temporalment a José L. Lasplazas, que tenia una indisposició. La selecció es va desplaçar de Barcelona a Alacant en avió tant a l'anada com a la tornada. Van ser baixa Quique Costas, Juan Carlos, Juan Manuel Asensi i Marcial Pina (tots quatre del Barça) i l'espanyolista Roberto Martínez, tots cinc concentrats amb l'equip estatal. Malgrat aquestes cessions hi va haver una bona entrada, amb presència destacada de les autoritats de la localitat i la demarcació. El Principat va vèncer 1-2 amb els gols marcats pel barcelonista Hugo Sotil i el murcià Casco de penal.[112]
Catalunya: Borja, Ramos, Gallego, Ochoa, Ortiz Aquino, Poli, Rexach, Solsona, Cruyff, Martín i Sotil (més tard també jugaren Mora, Paquito, Herrera, Zaldúa, Martí Filosia, Totó, Prieto i Cos)

El dilluns 13 d'octubre de 1975 es va fer el partit RCD Espanyol-Catalunya amb resultat favorable per al país de 2 a 3. Era un dels actes establerts dins del programa del 75è aniversari del club i en record dels llegendaris campionats de Catalunya disputats les primeres quatre dècades de segle xx. Un equip perico s'enfrontà a la selecció nacional absoluta que guanyà 2-3 amb jugadors de tots els clubs no desapareguts que havien participat en els campionats de Catalunya. En el descans hi va haver un festival folklorista amb cobles i ballades de sardanes.[113]
RCD Espanyol: Bertomeu, Palau, Ochoa, Rovira, Barbero, Marfil, Balmas, José Manuel, Cunillera, Canito i Huertas
Catalunya: Comas (Sant Andreu), Valdés (Terrassa), Genovart (Sants), Ríos (Júpiter), Quique Costas (Barça), Tetua (Sant Martí), José Luis (Badalona), Longhi (Sant Andreu), Monteagut (Europa), Fernández (Sabadell) i Fernández (Palafrugell)

Anys de transició (1976-1995)

Francisco Fernández Gallego.
Després de jugar amb Rússia el 9 de juny de 1976, la selecció catalana no torna a jugar fins al cap de 14 anys i en un partit benèfic que, a més, no organitza la federació sinó que és una iniciativa sabadellenca.

Un homenatge a Kubala el 1993 i un enfrontament amb el mateix Barça dos anys més tard, són els partits que disputa la selecció catalana abans del mític Catalunya-Bulgària del 1997. És en aquest partit que la Federació Catalana vol consolidar definitivament la selecció i donar-li caràcter anual. I així és perquè un any després, el 22 de desembre de 1998, la selecció catalana s'enfronta a Nigèria. El partit és apoteòsic i la selecció guanya per 5-0 al seu rival, que és ni més ni menys, que el botxí d'Espanya al mundial dels EUA.

Si el Catalunya-Bulgària ja va ser tot un esdeveniment, en aquest partit l'opinió pública catalana es bolca encara més en tot plegat i és el moment també de la presentació en societat de la Plataforma Pro Seleccions Catalanes amb Xavier Vinyals al capdavant. Comença aquí un moviment popular per reclamar una selecció pròpia per Catalunya.

Els partits [Partits 177 a 180]
El 9 de juny de 1976 s'enfrontaren al Camp Nou Catalunya i Rússia. L'equip rus era dirigit per Aleksandr Sevídov i el català per Josep Gonzalvo. Arbitrà López Cuadrado davant la presència de 35.000 espectadors. El primer gol el marcà Neeskens de cap a passada de Caszely en acabar la primera part. En el 14 de la segona, Aleksandr Maksimenkov empatà. Dos minuts més tard, Mora aturà un penal a Oleg Dolmàtov.[114][115]
Rússia: Nikolai Gontar (Dinamo Moscou), Serguei Nikulin (Dinamo Moscou), Serguei Xvetsov (CSKA Moscou), Serguei Olxanski (CSKA Moscou), Aleksandr Nóvikov (Dinamo Moscou), Aleksei Petruixin (Dinamo Moscou), Iuri Txesnokov (CSKA Moscou) -substituït per Vladímir Sàkharov (Torpedo Moscou)-, Oleg Dolmàtov (Dinamo Moscou), Andrei Iakubik (Dinamo Moscou), Aleksandr Maksimenkov (Dinamo Moscou) -substituït per Guennadi Ievriujikhin (Dinamo Moscou)- i Anatoli Xèpel (Dinamo Moscou)
Catalunya: Mora, Ramos, Costas, Verdugo, Ortiz Aquino, Neeskens, Rexach, Solsona, Cruyff -substituït per Cuesta-, Marcial -substituït per Fernández Amado- i Caszely

Camp de futbol

BusquetsFerrerAguadoAlejoSergiGuardiolaEscaichCarrerasCarlosPinillaRoura
Equip tipus (1990-1995)
El 26 de desembre de 1990 es disputà un partit per les víctimes del terrorisme a la Nova Creu Alta que enfrontà al CE Sabadell i a la selecció catalana dirigida per Ladislau Kubala. Foren els àrbitres Enríquez Negreira, Mazorra Freire i Vico Díaz davant 5.500 espectadors. Marcaren Stòitxkov de falta al minut 26 i empatà Manolo en el 31.[116]
CE Sabadell: Huguet (Albarrán), Arturo (Saura), Milenkovic, Gallart, García Jiménez, Fradera (Raigón), Tanev (Joaquín), Brasi (Moragues), Manolo (Roberto i Campuzano), Priego (Lino) i Barbarà
Catalunya: Busquets, Sala (Aguado), Albesa, Sergi López (Herrera), Eloy, Àlex Garcia, Roberto Fresnedoso (Àlex), Stòitxkov, Orejuela (Escaich), Sirakov (Màgic Díaz) i Roura (Pinilla)

El 24 d'abril de 1993, a l'Estadi Olímpic de Montjuïc es disputà un partit d'homenatge a Ladislau Kubala. La selecció de Catalunya, dirigida per Carles Reixach i Josep Maria Fusté, s'enfrontà a un combinat de jugadors estrangers de la lliga espanyola. Arbitrà Casajuana Rifà, davant 38.850 espectadors. Jugaren equips diferents en cada part. El partit acabà amb empat a quatre gols marcats per Polster ('4), Escaich ('25), Carlos ('26), Carlos ('28), Javi ('37), Polster ('41), Amarildo ('77) i Gudelj ('81). Els millors foren Javi, amb tres assistències i un gol per Catalunya i Polster, amb dos gols pels estrangers.[117]
Selecció estrangers: N'Kono, Kuznetsov, Spasić, Najdoski, Witschge, Višnjić, Lukic, Prosinečki, Urban, Esnáider i Polster. A la segona part Varvodic, Mijić, Jurić, Đukić, Mokh, Milanko, Gračan, Bursac, Amarildo, Gudelj i Šuker
Catalunya: Emili, Geli, Òscar, Julià, Soler, Vilanova, Vinyals, Martín, Javi Garcia (Barbarà '43), Kubala (Escaich '10) i Carlos. A la segona part Busquets, Jordi (Sergi '64), Alejo, Tomàs, Sánchez Jara, Moragues (Maqueda '77), Márquez, Barbarà (Aguilà '73), Carreras, Lluís i Roura

El darrer partit de la selecció abans de l'aposta internacional endegada per la Federació es disputà al Nou Estadi de Tarragona el 25 de juny de 1995. Davant mitja entrada i arbitrats per Rafael Vilaseca Arroyo, s'enfrontaren la selecció catalana, sense jugadors del RCD Espanyol, i el Futbol Club Barcelona. Pitxi Alonso debutava a la banqueta de la selecció, mentre que Johan Cruyff dirigia el Barça. Guanyà Catalunya per 5 gols a 2.[118]
FC Barcelona: Lopetegui, Gonzalo (Quique Álvarez '45), Abelardo, José Mari (Bakero '45), Sánchez Jara (Pirri '29), Patri (Hagi '45), De la Peña (Eskurza '63), Korneiev (Stòitxkov '39), Nadal, Escaich (Jon Bakero '45) i Quique Martin
Catalunya: Rodri (Arumí '64), Ferrer, Alejo (Navarro '81), Aguado (Ramis '45), Sergi, Amor (Quique '77), Carreras (Lima '64), Guardiola, Jordi Cruyff (Vizcaíno '45), Pinilla (Oribe '77) i Carlos (Manel '81)

Època moderna (1995-avui)
L'aposta internacional

Imatge del partit de la Selecció de Catalunya contra la Selecció de futbol del País Basc (2006) (2)

Imatge del partit de la Selecció de Catalunya contra el País Basc a l'Estadi de San Mamés, el 28 de desembre del 2014.
El 1995 la Federació Catalana de Futbol (FCF) va oferir a Pitxi Alonso, exfutbolista valencià, la possibilitat d'entrenar la selecció absoluta de Catalunya. Poc es pensava, tal com ell mateix reconeix ara, que arribaria a fer una convocatòria per jugar contra el Brasil o l'Argentina, amb un Camp Nou ple a vessar i estant en primera plana de l'actualitat esportiva. Els inicis de Pitxi, però, van ser complicats: els clubs -sobretot els de fora de Catalunya- no estaven disposats a cedir els seus jugadors a la selecció i posaven tants entrebancs com podien per impedir haver de deixar-los participar amb el combinat català. Amb tot, aquests conflictes es van anar polint a poc a poc i parcialment -ja que va arrossegar-los durant tota la seva trajectòria com a preparador-, gràcies la proliferació de seleccions autonòmiques, cosa que restava importància al partit anual de Catalunya.

Les primeres cites amb Alonso com a tècnic [Partits 181 a 185]
Així, el primer gran partit de la selecció de Pitxi Alonso va arribar l'any 1997 contra Bulgària (1-1), un conjunt on participava un dels estrangers del Barça més implicats en els combinats catalans, Hristo Stoítxkov. Era la primera gran festa del futbol català després de molts anys i unes 35.000 persones van aplegar-se a l'Estadi Lluís Companys amb moltes ganes i més il·lusió. L'exdavanter culer i perico Daniel García Lara, Dani, va fer el gol català, mentre que Stòitxkov va marcar el de l'empat per a Bulgària.

Un any més tard, el 1998, el conjunt dirigit per Pitxi va demostrar que estava en fase de creixement amb un nou partit, llavors contra Nigèria (5-0), que va citar a prop de 54.000 persones. Òscar Garcia -dos cops-, Albert Celades, Raúl Tamudo i Joan Barbarà i Mata van festejar el gran augment de públic amb un gran partit, on Catalunya començava a exhibir part del seu potencial.

A partir de llavors, encara amb la il·lusió intacta, l'era Alonso va entrar en una fase de certa monotonia. Els partits de la selecció se succeïen, però molts demanaven fer un pas més per no avorrir els aficionats. Amb tot, les coses no van canviar gaire i Iugoslàvia (1-0) va ser el rival del 1998, en el darrer partit que Pitxi i els seus van jugar a l'Estadi Lluís Companys.

Des de llavors, els partits passaven a disputar-se a l'estadi del FC Barcelona, el Camp Nou. Lituània (5-0) i Xile (1-0) van ser els primers a jugar al coliseu culer contra la selecció catalana.

Els partits contra el Brasil: la revifalla [Partits 186 a 189]

Ronaldinho
Tot i la situació de certa rutina en què es trobava la selecció catalana, els dirigents de la FCF van saber trobar una solució original: un doble compromís contra el Brasil de Ronaldinho i companyia. El primer partit va ser el del 2002, solucionat amb un 1-3 a favor dels brasilers gràcies als gols dels llavors encara futurs jugadors culers Ronaldinho i Edmílson. Aquell partit, que suposava la primera derrota de Pitxi com a seleccionador català, va deixar com a nota més positiva el rècord de públic per veure un partit del combinat català: prop de 98.000 espectadors.

El segon encontre amb Brasil (2-5) es va disputar dos anys més tard, ja que entre tots dos partits els jugadors catalans van jugar contra la selecció xinesa (2-0). Llavors, en el segon partit, els sud-americans arribaven com a campions del món i van fer gala de la seva condició. Van golejar els catalans, però el públic va sortir satisfet pel gran espectacle ofert per tots dos conjunts. A més a més, Gerard López i Sergio García de la Fuente van fer dos gols al campió del món, una fita a l'abast de pocs combinats. Per a Pitxi, els dos partits contra el Brasil i la imatge del Camp Nou ple a vessar són dels millors records del seu pas per la selecció.

El desgast [Partits 190 a 196]

Lionel Messi jugà també contra Catalunya
Després del partit contra l'Argentina (0-3), Alonso ja va parlar de canvi de cicle. Poc després, confirmava que no tenia cap intenció de renovar el seu contracte com a tècnic de la selecció de Catalunya, que finalitzava el 30 de juny.

El mes de setembre del 2007, la Federació Espanyola de Futbol no autoritza el Catalunya-Estats Units previst per al 14 d'octubre al·legant que els partits de la selecció catalana no han d'interferir els de l'espanyola ni els clubs de la lliga. Segons la federació espanyola, la selecció catalana de futbol només pot jugar un partit l'any coincidint amb les festes nadalenques. La secretària general de l'Esport de la Generalitat, Anna Pruna, va recomanar a la Federació Catalana de Futbol la celebració del partit amistós a despit de no haver rebut el permís requerit a la Reial Federació Espanyola de Futbol advocant un "acte de sobirania". Finalment, el partit no es va arribar a disputar mai.

Durant el 2008, es varen fer dos partits més, contra l'Argentina (0-1) i contra la selecció de Colòmbia (2-1).

2009-2013 Johann Cruyff seleccionador [Partits 197 a 200]

Johann Cruyff
Amb l'arribada a la Presidència de la Federació Catalana de Futbol de Jordi Casals es vol impulsar la selecció, així es prenen una sèrie de noves mesures. Per tal d'aconseguir un ressò internacional, es proposa a Johann Cruyff pel càrrec de Seleccionador Nacional, que accepta, produint un gran ressò internacional i comptant com ajudant amb el també exblaugrana Òscar Garcia; es creà el Trofeu Catalunya Internacional,[119] que en la primera edició es jugà contra Argentina el 22 de desembre del 2009, títol que s'adjudicà Catalunya amb un resultat de (4-2); i es redissenyà la samarreta de Catalunya, semblant a la que utilitzà Johan Cruyff amb la selecció catalana el 1976.[120] i que a partir d'ara equiparà la marca esportiva Astore.

El mes de novembre de 2012 la Federació Catalana de Futbol anuncià que Johan Cruyff deixaria el càrrec de seleccionador català després del partit del mes de desembre del mateix any.[121]
